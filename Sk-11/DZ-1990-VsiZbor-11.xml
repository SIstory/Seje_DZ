<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1990-VsiZbor-11">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
            <title>11. seja (6.12.1990)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref>
               </p>
            </availability>
            <date when="2016-03-21+01:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
                  <title>11. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(6.12.1990)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=5F071B2638CCA4CCC1257C9A0025FAE5">(<date>2016-03-14</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2017-02-02+01:00">
            <name>Mojca Šorn</name>: kodiranje <list>
               <item>front/div[@type='contents']//item[@n]/@xml:id</item>
               <item>body/div/div/div/div/@corresp</item>
               <item>body//div/@xml:id</item>
            </list>
         </change>
         <change when="2017-02-02+01:00">
            <name>Mojca Šorn</name>: kodiranje <list>
               <item>//p/stage/@type</item>
            </list>
         </change>
         <change when="2016-06-16+02:00">
            <name>Andrej Pančur</name>: kodiranje <list>
               <item>front/div[@type='contents']//item[@n]/@xml:id</item>
               <item>body/div/div/div/div/@corresp</item>
               <item>body//div/@xml:id</item>
            </list>
         </change>
         <change when="2016-03-21+01:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-03-21+01:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-03-21+01:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>SKUPNA SEJA</head>
               <head>11. seja - 6. december 1990</head>
               <item>
                  <list rend="ordered">
                     <head>PRED DNEVNIM REDOM:</head>
                     <head>STRAN</head>
                     <item n="1" xml:id="toc.1.1">Ugotavljanje prisotnosti delegatov
                        ..................... 1</item>
                     <item n="2" xml:id="toc.1.2">Določitev dnevnega reda
                        ................................ 1<list rend="simple">
                           <head>GOVORNIKA:</head>
                           <item>mag. Matjaž Šinkovec ................................... 1</item>
                           <item>Zvone Žagar ............................................ 2</item>
                        </list>
                     </item>
                  </list>
               </item>
               <item>
                  <list rend="ordered">
                     <head>DNEVNI RED:</head>
                     <item n="1" xml:id="toc.2.1">Odobritev zapisnika 10. seje
                        ........................... 2<list rend="simple">
                           <head>GOVORNIK:</head>
                           <item>Milan Balažic .......................................... 2</item>
                        </list>
                     </item>
                     <item n="2" xml:id="toc.2.2">Deklaracija o spoštovanju temeljnih konvencij
                        Sveta Evrope ........................................... 3<list rend="simple">
                           <head>GOVORNIK:</head>
                           <item>mag. Matjaž Šinkovec ................................... 3</item>
                        </list>
                     </item>
                     <item n="3" xml:id="toc.2.3">Predlog zakona o plebiscitu o samostojnosti in
                        neodvisnosti Republike Slovenije ....................... 4<list rend="simple">
                           <head>GOVORNIKI:</head>
                           <item>Milan Kučan ............................................ 5</item>
                           <item>Alojz Peterle ......................................... 14</item>
                           <item>Anton Tomažič ......................................... 15</item>
                           <item>Miloš Urbančič ........................................ 16</item>
                           <item>dr. Hubert Požarnik ................................... 17</item>
                           <item>Miran Potrč ........................................... 18</item>
                           <item>Jaša L. Zlobec ........................................ 20</item>
                           <item>mag. Ervin Anton Schwarzbartl ......................... 21</item>
                           <item>Anton Peršak .......................................... 21</item>
                           <item>France Tomšič ......................................... 22</item>
                           <item>mag. Matjaž Šinkovec .................................. 23</item>
                           <item>Janko Halb ............................................ 23</item>
                           <item>Vitomir Gros .......................................... 24</item>
                           <item>mag. Rudi Šeligo ...................................... 25</item>
                           <item>Zvone Žagar ........................................... 27</item>
                           <item>Borut Pahor ........................................... 28</item>
                           <item>mag. Spomenka Hribar .................................. 29</item>
                           <item>dr. Stanko Buser ...................................... 29</item>
                           <item>Marjan Dvornik ........................................ 30</item>
                           <item>Anton Partljič ........................................ 30</item>
                           <item>Marjan Podobnik ....................................... 32</item>
                           <item>Karel Franko .......................................... 32</item>
                           <item>Janez Lampret ......................................... 33</item>
                           <item>Milan Balažic ......................................... 33</item>
                           <item>Milan Aksentijević .................................... 34</item>
                           <item>Andrej Šter ........................................... 36</item>
                           <item>Marcel Štefančič ...................................... 37</item>
                           <item>dr. Cvetko Gradišar ................................... 37</item>
                           <item>Vitomir Gros .......................................... 39</item>
                           <item>dr. Stanko Buser ...................................... 39</item>
                           <item>Ciril Kolešnik ........................................ 40</item>
                           <item>dr. Matjaž Kmecl ...................................... 41</item>
                        </list>
                     </item>
                     <item n="4" xml:id="toc.2.4">Seznam govornikov
                        ..................................... II</item>
                     <item n="5" xml:id="toc.2.5">Priloga: Zapisnik seje
                        ............................... III</item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>SKUPNA SEJA 11. seja - 6. december 1990</head>
            <castList>
               <head>GOVORNIKI:</head>
               <castItem>STRAN</castItem>
               <castItem>
                  <actor xml:id="sp.AksentijevićMilan">Aksentijević Milan</actor>
                  ........................................... 34</castItem>
               <castItem>
                  <actor xml:id="sp.BalažicMilan">Balažic Milan</actor>
                  ............................................. 2, 33</castItem>
               <castItem>
                  <actor xml:id="sp.BuserStanko">Buser dr. Stanko</actor>
                  ......................................... 29, 39</castItem>
               <castItem>
                  <actor xml:id="sp.DvornikMarjan">Dvornik Marjan</actor>
                  ............................................... 30</castItem>
               <castItem>
                  <actor xml:id="sp.FrankoKarel">Franko Karel</actor>
                  ................................................. 32</castItem>
               <castItem>
                  <actor xml:id="sp.GradišarCvetko">Gradišar dr. Cvetko</actor>
                  .......................................... 37</castItem>
               <castItem>
                  <actor xml:id="sp.GrosVitomir">Gros Vitomir</actor>
                  ............................................. 24, 39</castItem>
               <castItem>
                  <actor xml:id="sp.HalbJanko">Halb Janko</actor>
                  ................................................... 23</castItem>
               <castItem>
                  <actor xml:id="sp.HribarSpomenka">Hribar mag. Spomenka</actor>
                  ......................................... 29</castItem>
               <castItem>
                  <actor xml:id="sp.KmeclMatjaž">Kmecl dr. Matjaž</actor>
                  ............................................. 41</castItem>
               <castItem>
                  <actor xml:id="sp.KolešnikCiril">Kolešnik Ciril</actor>
                  ............................................... 40</castItem>
               <castItem>
                  <actor xml:id="sp.KučanMilan">Kučan Milan</actor>
                  ................................................... 5</castItem>
               <castItem>
                  <actor xml:id="sp.LampretJanez">Lampret Janez</actor>
                  ................................................ 33</castItem>
               <castItem>
                  <actor xml:id="sp.PahorBorut">Pahor Borut</actor>
                  .................................................. 28</castItem>
               <castItem>
                  <actor xml:id="sp.PartljičAnton">Partljič Anton</actor>
                  ............................................... 30</castItem>
               <castItem>
                  <actor xml:id="sp.PeršakAnton">Peršak Anton</actor>
                  ................................................. 21</castItem>
               <castItem>
                  <actor xml:id="sp.PeterleAlojz">Peterle Alojz</actor>
                  ................................................ 14</castItem>
               <castItem>
                  <actor xml:id="sp.PodobnikMarjan">Podobnik Marjan</actor>
                  .............................................. 32</castItem>
               <castItem>
                  <actor xml:id="sp.PotrčMiran">Potrč Miran</actor>
                  .................................................. 18</castItem>
               <castItem>
                  <actor xml:id="sp.PožarnikHubert">Požarnik dr. Hubert</actor>
                  .......................................... 17</castItem>
               <castItem>
                  <actor xml:id="sp.SchwarzbartlErvinAnton">Schwarzbartl mag. Ervin Anton</actor>
                  ................................ 21</castItem>
               <castItem>
                  <actor xml:id="sp.ŠeligoRudi">Šeligo mag. Rudi</actor>
                  ............................................. 25</castItem>
               <castItem>
                  <actor xml:id="sp.ŠinkovecMatjaž">Šinkovec Matjaž</actor>
                  ........................................ 1, 3, 23</castItem>
               <castItem>
                  <actor xml:id="sp.ŠtefančičMarcel">Štefančič Marcel</actor>
                  ............................................. 37</castItem>
               <castItem>
                  <actor xml:id="sp.ŠterAndrej">Šter Andrej</actor>
                  .................................................. 36</castItem>
               <castItem>
                  <actor xml:id="sp.TomažičAnton">Tomažič Anton</actor>
                  ................................................ 15</castItem>
               <castItem>
                  <actor xml:id="sp.TomšičFrance">Tomšič France</actor>
                  ................................................ 22</castItem>
               <castItem>
                  <actor xml:id="sp.UrbančičMiloš">Urbančič Miloš</actor>
                  ............................................... 16</castItem>
               <castItem>
                  <actor xml:id="sp.ZlobecJašaL">Zlobec Jaša L.</actor>
                  ............................................... 20</castItem>
               <castItem>
                  <actor xml:id="sp.ŽagarZvone">Žagar Zvone</actor>
                  ............................................... 2, 27</castItem>
            </castList>
         </div>
      </front>
      <body>
         <div xml:id="div.1" ana="#PAR.VsiZbor">
            <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
            <div xml:id="div.1.1" ana="#PAR.Seja" n="11">
               <head>11. seja</head>
               <docDate>(<date when="1990-12-06">6.12.1990</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1990-12-06T14:15:00"/>
                  <when synch="#stage.t.2"
                        since="#TL.1"
                        absolute="1990-12-06T17:00:00"
                        interval="9900"/>
                  <when synch="#stage.t.3" xml:id="TL.2" absolute="1990-12-06T17:50:00"/>
                  <when synch="#stage.t.4"
                        since="#TL.2"
                        absolute="1990-12-06T18:20:00"
                        interval="1800"/>
               </timeline>
               <castList>
                  <castItem>
                     <roleDesc>Predsedoval</roleDesc>: <actor xml:id="sp.BučarFrance">dr. France
                        Bučar</actor>, <role>predsednik Skupščine Republike Slovenije</role>
                  </castItem>
               </castList>
               <stage type="time">Seja se je <time from="1990-12-06T14:15:00" xml:id="stage.t.1">začela ob 14.15. uri</time>
               </stage>
               <div xml:id="div.1.1.1" ana="#PAR.PredDnevRed">
                  <div xml:id="div.1.1.1.1" ana="#PAR.Prisot" corresp="#toc.1.1">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Poslanke in poslanci, začenjam 11. skupno sejo vseh zborov Skupščine
                           Republike Slovenije. Gradivo za prvo in edino točko tega dnevnega reda
                           niste še dobili, ker se sedaj, neposredno po seji Ustavne komisije, dela
                           prečiščen tekst. Ker pa mislim, da moramo biti tudi pri našem delu bolj
                           racionalni in da ne izgubljamo časa, bi nekaj stvari lahko še preje
                           opravili.</p>
                        <p>Moja prva dolžnost bi bila, preden začnem, da pozdravim predsednika in
                           člane Predsedstva, ki prisostvujejo današnji seji, Moram vas opozoriti še
                           na to, ker glasovalna naprava ne deluje - razloge za to ste dobili v
                           posebnem obvestilu - da bomo sklepčnost ugotavljali s kartoni. Prav tako
                           bomo glasovanje opravili z dviganjem kartonov. Torej bi najprej poskušali
                           ugotoviti sklepčnost seje.</p>
                        <p>Prosim delegate Družbenopolitičnega zbora, da dvignejo katerikoli karton.
                           Navzočih je 50 članov Družbenopolitičnega zbora in ugotavljam, da je s
                           tem ta zbor sklepčen.</p>
                        <p>Prosim delegate zbora občin, da dvignejo kartone! Navzočih je 59
                           delegatov in je  torej tudi ta zbor sklepčen.</p>
                        <p>Prosim še delegate Zbora združenega dela! Navzočih je 66 delegatov in je
                            torej tudi ta zbor  sklepčen.</p>
                        <p>In ker je na seji navzoča večina delegatov vsakega zbora, pomeni, da je
                           skupna seja na podlagi 2. točke 72. amandmaja Ustave Republike Slovenije
                           in prvega odstavka 135. člena Poslovnika Skupščine Republike Slovenije
                           sklepčna.</p>
                     </sp>
                  </div>
                  <div xml:id="div.1.1.1.2" ana="#PAR.DolDnevRed" corresp="#toc.1.2">
                     <sp who="#sp.BučarFrance">
                        <p>Predlog dnevnega reda za današnjo sejo ste prejeli včeraj s sklicem seje.
                           Dajem predlog dnevnega reda v razpravo. Ali želi kdo besedo? prosim.</p>
                     </sp>
                     <sp who="#sp.ŠinkovecMatjaž">
                        <speaker>MAG. MATJAŽ ŠINKOVEC:</speaker>
                        <p>Spoštovani. V imenu 54 poslancev in poslank vseh zborov ter vseh strank
                           predlagam, da na današnjo sejo uvrstimo sprejem dodatne točke, to je
                           deklaracije o spoštovanju temeljnih konvencij Sveta Evrope. Prepričani
                           smo, da bi v tem trenutku, ki je za Slovenijo tako pomemben, svetu
                           povedali, v kakšni državi želimo živeti. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Želi še kdo razpravljati? Prosim, Žagar.            </p>
                     </sp>
                     <sp who="#sp.ŽagarZvone">
                        <speaker>ZVONE ŽAGAR:</speaker>
                        <p>Spoštovani poslanci, spoštovane poslanke, dame, gospodje!</p>
                        <p>Dovolite, da predlagam razširitev dnevnega  reda 11. skupne seje z
                           naslednjo točko: Nujni ukrepi na gospodarskem in monetarnem področju.</p>
                        <p>Dovolite kratko obrazložitev. Zaradi spoznanja, da je gospodarstvo temelj
                           vsake neodvisnosti, kakor tudi zaradi spoznanja, da dosedanji koraki
                           vlade na tem področju niso dovolj odločni in zaradi spoznanja, da
                           ekonomski del vlade še vedno upa, da bo problem slovenskega gospodarstva
                           rešen na zvezni ravni, predlagam, da sprejmete predlagano razširitev
                           dnevnega  reda in da po razpravi sprejmemo odločitve, s katerimi bomo
                           pričeli sami urejati gospodarsko področje. In da sprejmemo odločitve, po
                           katerih se bo Slovenija izločila iz denarnega sistema SFRJ. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Želi še kdo razpravljati o dnevnem redu? V kolikor ne, dajem
                           najprej na glasovanje predlog, da sprejmemo na dnevni red odločanje o
                           deklaraciji o spoštovanju temeljnih konvencij Sveta Evrope.</p>
                        <p>Kdo je prosim za ta predlog?</p>
                        <p>Očitno je pretežna večina za in mislim, da jih ni treba šteti.</p>
                        <p>Nadalje  dajem na glasovanje še predlog, da se na današnjo sejo uvrsti
                           točka: Nujni ukrepi na gospodarskem in monetarnem področju.</p>
                        <p>Kdo je prosim za ta predlog? Potrebno bo šteti.</p>
                        <p>Za predlog je glasovalo 64 delegatov, potrebna minimalna večina je 88;
                           torej ta predlog ni bil sprejet.</p>
                        <p>Dajem predlog tako oblikovanega dnevnega reda kot celoto na
                           glasovanje.</p>
                        <p>Kdo je prosim za? Očitno vsi. Hvala lepa.</p>
                     </sp>
                  </div>
               </div>
               <div xml:id="div.1.1.2" ana="#PAR.DnevRed">
                  <div xml:id="div.1.1.2.1" ana="#PAR.TDR" n="1" corresp="#toc.2.1">
                     <sp who="#sp.BučarFrance">
                        <p>Prehajamo na <title>1. TOČKO DNEVNEGA REDA: ODOBRITEV ZAPISNIKA 10.
                              SKUPNE SEJE</title>.</p>
                        <p>Osnutek zapisnika ste prejeli. Ali želi kdo o zapisniku razpravljati?
                           Prosim, Balažic.</p>
                     </sp>
                     <sp who="#sp.BalažicMilan">
                        <speaker>MILAN BALAŽIC:</speaker>
                        <p>Spoštovani! Imel bi samo kratko dopolnitev k zapisniku in sicer na 1.
                           strani, četrti odstavek. Predlagam, da stavek, ki je zapisan, da se pika
                           izpusti in da se nadaljuje "... zaradi boljše priprave in doseganja
                           medstrankarskega dogovora okrog plebiscita."</p>
                        <p>To je bila pač intenca tega nastopa; mislim, da bi s tem izključili
                           različne interpretacije, ki so se pojavljale; to se je pozneje dogajalo -
                           boljša priprava se je poskušala doseči. To je poskušala vlada in tudi
                           medstrankarski dogovor o tem se je pozneje poskušal doseči, tako, da pač
                           to predlagam poslancem v dopolnitev zapisnika prejšnje seje skupščine.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Želi še kdo razpravljati o zapisniku? Če ne, dajem ta predlog delegata
                           Balažica, da se zapisnik dopolni s tem predlaganim besedilom, na
                           glasovanje.</p>
                        <p>Kdor je za, naj, prosim, glasuje <stage type="vote">(94 delegatov glasuje
                              za.)</stage> To torej pomeni, da je predlog sprejet.</p>
                        <p>Dajem na glasovanje sprejem zapisnika v celoti.</p>
                        <p>Kdo je za? Očitno, da popolna večina. Hvala lepa.</p>
                        <p>Ugotavljam, da je sprejet zapisnik 10. skupne seje, skupaj s tem
                           dodatkom, ki je bil izglasovan. Hvala.</p>
                     </sp>
                  </div>
                  <div xml:id="div.1.1.2.2" ana="#PAR.TDR" n="3" corresp="#toc.2.2">
                     <sp who="#sp.BučarFrance">
                        <p>Prehajamo na 2. TOČKO DNEVNEGA REDA:</p>
                        <p>Predlog zakona o plebiscitu o samostojnosti in neodvisnosti Republike
                           Slovenije.</p>
                        <p>Prečiščenega teksta še niste dobili na klopi, pač pa ste dobili sedaj na
                           klop izjavo o namerah. Vendarle mislim, da bo potrebno počakati toliko
                           časa, da dobimo prečiščeni tekst zakona.</p>
                        <p>Prosim? Ja dobro, jaz mislim, če ste za to, bi potem zdaj lahko
                           razpravljali tudi o predlagani <title>3. TOČKI</title>, da ne izgubljamo
                           časa. Mislim, da bo sorazmerno kratka. Želi kdo besedo? Prosim
                           predlagatelja.</p>
                     </sp>
                     <sp who="#sp.ŠinkovecMatjaž">
                        <speaker>MAG. MATJAŽ ŠINKOVEC:</speaker>
                        <p>Spoštovani. Tekst, ki ga v imenu 54-ih poslancev predlagam, bom
                           prebral:</p>
                        <p>
                           <title>DEKLARACIJA O SPOŠTOVANJU TEMELJNIH KONVENCIJ SVETA
                           EVROPE</title>.</p>
                        <p>"Zavedajoč se velikega pomena, ki ga ima Svet Evrope za krepitev
                           sodelovanja in sožitja med evropskimi državami in upoštevaje dejstvo, da
                           Svet Evrope daje poseben poudarek ohranjanju in nadaljnjemu uresničevanju
                           človekovih pravic in temeljnih svoboščin kot način s katerim je mogoče
                           doseči ta cilj.</p>
                        <p>Upoštevaje dejstvo, da je Svet Evrope sprejel vrsto konvencij o varstvu
                           človekovih pravic, ki so danes sestavni del ureditve sodobne,
                           demokratične Evrope, predstavljajo splošno priznana načela evropske
                           civilizacije, ki dopolnjuje siceršnjo globalno ureditev na tem področju,
                           kot je vsebovana v splošni deklaraciji o človekovih pravicah ter v obeh
                           mednarodnih aktih z dodatnimi protokoli, sprejetih v okviru organizacije
                           Združenih narodov in ki so že sestavni del veljavnih predpisov Republike
                           Slovenije.</p>
                        <p>Zavedajoč se določil, da so konvencije Sveta Evrope o človekovih pravicah
                           odprte za pristop le državam, ki dejansko zagotavljajo uresničevanje z
                           njimi priznanih človekovih pravic. Z ugotovitvijo, da je bil z uvedbo
                           večstrankarske parlamentarne demokracije v Republiki Sloveniji napravljen
                           bistven korak v smeri spoštovanja in uresničevanja temeljnih človekovih
                           pravic in svoboščin, kot jih vsebujejo konvencije Sveta Evrope, Skupščina
                           Republike Slovenije izraža prepričanje, da so v Republiki Sloveniji
                           dejansko izpolnjeni pogoji, ki jih za države članice postavljajo
                           konvencije Sveta Evrope, med katerimi poudarjamo zlasti Konvencijo o
                           varstvu človekovih pravic in temeljnih svoboščin in pripadajoče protokole
                           ter deklaracije.</p>
                        <p>Skupščina Republike Slovenije izraža željo, da Republika Slovenija
                           postane enakopravna članica Sveta Evrope in obenem izjavlja, da bo v
                           svoji notranji ureditvi dosledno spoštovala standarde, ki jih
                           opredeljujejo konvencije Sveta Evrope."</p>
                        <p>Mislim, da druge obrazložitve ni potrebno dati. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Želi kdo od poslancev razpravljati? Če ne želi, zaključujem
                            razpravo in dajem na glasovanje sprejem te deklaracije.</p>
                        <p>Kdor je prosim za, naj prosim glasuje? Hvala lepa.</p>
                        <p>Očitno je večina.</p>
                        <p>S tem smo to točko zaključili in mislim, da bi lahko, mislim, da je že tu
                           zakon? Ne še?</p>
                     </sp>
                  </div>
                  <div xml:id="div.1.1.2.3" ana="#PAR.TDR" corresp="#toc.2.3">
                     <sp who="#sp.BučarFrance">
                        <p>
                           <title>2. TOČKA DNEVNEGA REDA. PREDLOG ZAKONA O PLEBISCITU, O
                              SAMOSTOJNOSTI IN NEODVISNOSTI REPUBLIKE SLOVENIJE</title>.</p>
                        <p>Vsi pa imate na klopi dosedanji tekst. Torej, če dovolite, bi na podlagi
                           dosedanjega teksta, ki ga imate, mislim, da je celo boljše tako, da vam
                           jaz kot poročevalec Ustavne komisije podam poročilo o sprejetju, o
                           amandmajih, ki so postali sestavni del tega predloga.</p>
                        <p>Glede na to, da ste predlog zakona o plebiscitu o samostojnosti in
                           neodvisnosti Republike Slovenije že prejeli, bi vas obvestil, da je k
                           predloženemu zakonskemu besedilu predlagal najprej Izvršni svet amandma k
                           3. členu tega zakona, skupaj s Predsedstvo Republike Slovenije. Dosedanji
                           3. člen je predvideval, da Republika Slovenija postane samostojna in
                           neodvisna država, če se je plebiscita udeležila večina glasovalnih
                           upravičencev in se je za to odločitev izrekla večina udeležencev
                           plebiscita.</p>
                        <p>Mislim, da podrobnosti ni treba razlagati, ker je predmet razprave vsem
                           poslancem dobro znan. Predlagatelja amandmaja sta v svojem amandmaju
                           predlagala, da se besedilo tega člena tako spremeni, da se  glasi:
                           "Odločitev, da Republika Slovenija postane samostojna in neodvisna država
                           je sprejeta, če se je zanjo izrekla večina vseh glasovalnih
                           upravičencev."</p>
                        <p>Enak amandma po vsebini, skoraj v enakem besedilu, je vložil tudi klub
                           delegatov Stranke demokratične prenove in klub neodvisnih delegatov. Z
                           edino razliko v tekstu, da je predlog obeh klubov imel na koncu še
                           besedico plebiscit; "če se je zanjo izrekla večina vseh glasovalnih
                           upravičencev plebiscita." Torej oba predlagatelja tega amandmaja se
                           pridružujeta amandmaju Izvršnega sveta in Predsedstva. Ta amandma je bil
                           na Ustavni komisiji sprejet z večino glasov in je na podlagi tega, kar je
                           pravzaprav glavni predmet razlik med posameznimi delegati oziroma tudi
                           med posameznimi strankami, predstavljal, če bi tako lahko rekel, kamen
                           spotike in je s tem odpadel in je iz tega izvedena še vrsta nadaljnjih
                           amandmajev, ki so pravzaprav bolj posledičnega značaja.</p>
                        <p>Amandma k 4. členu; v vseh nadaljnjih amandmajih govorim tudi o
                           amandmajih, ki jih je predstavil Izvršni svet, skupaj s Predsedstvom.
                           Amandma k 4. členu se  glasi: besedilo 4. člena se dopolni tako, da se za
                           besedo "sprejme" dodajo besede: "v šestih mesecih od dneva razglasitve
                           odločitve". Smisel je  tudi jasen, namreč gre za to, da se posledice
                           plebiscita, v kolikor je pozitiven, uveljavijo najkasneje v šestih
                           mesecih.</p>
                        <p>Amandma k 5. členu; besedilo 5. člena se spremeni tako, da se glasi:
                           "plebiscit se izvede na nedeljo, dne 23. decembra 1990. Ta amandma
                           logično ne sledi amandmaju k 3. členu, vendarle je bil rezultat
                           kompromisa med posameznimi strankami. Potem je na podlagi tega Ustavna
                           komisija sama predlagala in sprejela stališča, da se črta 6. člen v
                           dosedanjem zakonu, ki pravi: "ob razpisu plebiscita sprejme Skupščina
                           Republike Slovenije, na predlog Predsedstva Republike Slovenije, izjavo o
                           namerah države Republike Slovenije ob plebiscitu, na predlog Izvršnega
                           sveta Skupščine Republike Slovenije določi gradivo za obveščanje javnosti
                           o pomenu odločitev na plebiscitu in naslovi na državljane Republike
                           Slovenije razglas o vsebini in pomenu odločitev na plebiscitu, z vabilom
                           k udeležbi pri glasovanju za to odločitev.</p>
                        <p>Glede na to, da je bil sprejet amandma k 5. členu, da se plebiscit izvede
                           23. decembra, je pravzaprav postal ta člen, pravzaprav je izpadel iz
                           konteksta, ni več potreben, hkrati imate vsa ta gradiva danes na klopi in
                           so istočasno pravzaprav podlaga za razpravo o samem zakonu.</p>
                        <p>Zaradi tega, čeprav so predmet sprejema, o teh gradivih bo treba
                           glasovati, smatramo vendarle, saj komisija je smatrala tako, da tu ne bi
                           bilo posebne točke dnevnega reda, ampak so pravzaprav sestavni del te
                           same  točke, zato komisija ni predlagala razširitev dnevnega reda, ker so
                           nasprotno ta gradiva, ti materiali podlaga za to, da se poslanec lahko
                           odloča o samem plebiscitu, mislim o samem zakonu o plebiscitu.</p>
                        <p>Potem gre še za amandma k 8. členu; in sicer za prvim odstavkom 8. člena
                           se dodatna dva nova odstavka, ki se glasita: "pristojna volilna komisija
                           najpozneje deset dni pred dnem izvedbe plebiscita sporoči organu, ki vodi
                           evidenco volilne pravice, katera glasovalna mesta bodo na njegovem
                           območju in območja glasovalnih mest. Pristojni organ sestavi in razgrne
                           splošne volilne imenike za glasovalna mesta na svojem območju najpozneje
                           6 dni pred dnem izvedbe plebiscita".  Se pravi, da je to pravzaprav bolj
                           tehnično dopolnilo, ki pa je seveda potrebno glede na to, da glasovalna
                           mesta na svojem območju in volilne imenike izstavi najpozneje šest dni
                           pred dnem izvedbe plebiscita. Ker gre tu za "lex specialis", za poseben
                           zakon, je to odstop od normale, ki zahteva štirinajst dni.</p>
                        <p>S tem so izčrpani amandmaji, kot so predlagani; in je Ustavna komisija,
                           to vas moram posebej obvestiti, vse te amandmaje, ki jih je sprejela,
                           vstavila kot sestavni del svojega predloga. Zato dobite na klop
                           integralni tekst tako spremenjenega in dopolnjenega zakona in se  torej o
                           posameznih amandmajih ne glasuje, ker so s tem že postali sestavni del
                           zakonskega predloga, ki vam ga predlaga Ustavna komisija. Hvala lepa.</p>
                        <p>Torej, če se poslanci zadovoljijo s to obrazložitvijo, potem odpiram
                           razpravo. Najprej načelno razpravo, ki naj obsega razpravo o gradivih,
                           kot sem v svojem poročilu omenil.</p>
                        <p>Tu bi najprej prosil predsednika Predsedstva, gospoda Milana Kučana, da
                           prevzame besedo.</p>
                     </sp>
                     <sp who="#sp.KučanMilan">
                        <speaker>MILAN KUČAN:</speaker>
                        <p>Spoštovani predsednik, poslanke in poslanci! Danes odločate o morda
                           najpomembnejšem dejanju, ki bo usodnega pomena za prihodnost slovenskega
                           naroda in za končen uspeh njegove dolge in vse prej kot lahke poti v
                           lastno državnost. Na podlagi vaše opredelitve bomo odločali o zagotovitvi
                           obstoja slovenskega naroda. Za plebiscit, o katerem boste odločali na tem
                           zasedanju, more veljati le ta utemeljitev. To je bil leta 1918 in 1943
                           temelj za slovenske odločitve za Jugoslavijo.</p>
                        <p>Kriza, ki že več kot desetletje zaznamuje naše življenje in ki je med
                           drugim tudi tako kriza družbenega modela, na katerem je utemeljena
                           sedanja Jugoslavija, kot tudi organizacije države, zahteva kritično
                           presojanje nekaterih naših preteklih odločitev, ki so nas povezale v
                           Jugoslaviji. Te so, z zaporedjem svojih dejanj: od Programa Zedinjene
                           Slovejije, preko Majniške deklaracije Jugoslovanskega kluba in
                           ustanovitve Države narodnega sveta SHS, do Kočevskega zbora, ustanovile
                           Slovenijo kot izvirno slovensko državo, iz katere je bila jugoslovanska
                           federacija izpeljana kot svobodno dogovorjena skupna državna tvorba
                           enakopravnih narodov, v kateri naj bi bili zavarovani nacionalni interesi
                           in zagotovljen razvoj. Vztrajanje na teh odločitvah je postalo vprašljivo
                           predvsem z vidika odnosov in teženj, ki so že zdavnaj ogrozili
                           enakopravnost jugoslovanskih narodov in ki zdaj že izpodjedajo
                           gospodarske, pa tudi politične, kulturne in druge temelje slovenskega
                           obstanka in razvoja.</p>
                        <p>S predlaganim prebiscitom za zavarovanje suverenosti prihaja proces
                           osamosvajanja Republike Slovenije v samostojno in neodvisno državo v
                           odločilno obdobje. Tok dogodkov je prehitel prvotno načrtovanje, po
                           katerem bi najprej v prvih mesecih prihodnjega leta sprejeli ustavo
                           samostojne slovenske države in potem na tej podlagi dosegli tudi dejansko
                           osamosvojitev in mednarodno priznanje Slovenije. Republika Slovenija bi
                           se potem na podlagi referendumske odločitve njenih državljanov kot
                           suverena država v skladu s svojimi interesi svobodno odločala o svojih
                           bodočih razmerjih do drugih držav narodov Jugoslavije. Po tej poti je
                           krenila sosednja Republika Hrvaška, v kateri bodo najverjetneje še ta
                           mesec sprejeli ustavo samostojne države.</p>
                        <p>Več razlogov govori zdaj za to, da izpeljemo plebiscit, ne da bi čakali
                           na sprejem svoje nove ustave. Vzpostavljanje nove ekonomske in politične
                           ureditve v Sloveniji in Jugoslaviji je steklo prepočasi. Zveznemu
                           izvršnemu svetu zaradi vrste napak, nedoslednosti in popuščanj raznim
                           interesom ni uspelo uresničiti v zasnovi dobro zamišljenega programa
                           reforme. Jugoslovansko gospodarstvo zaradi vpetosti v obstoječi sistem,
                           pa tudi slovensko gospodarstvo, se čedalje bolj približuje kaosu, z
                           nepredvidljivimi ekonomskimi, socialnimi in političnimi posledicami.
                           Kršenje človekovih individualnih in kolektivnih, posebej nacionalnih
                           pravic na Kosovu, nacionalne strasti in spopadi na narodno mešanih
                           območjih v sosednji Hrvaški in Bosni in Hercegovini ter dejstvo, da še
                           vedno niso v vseh republikah izvolili novih predstavniških organov
                           oblasti na demokratičnih, večstrankarskih volitvah, vnaša v mednarodno
                           javnost vse večjo negotovost in nestrpnost glede možnega razpleta
                           jugoslovanske krize. To pa, žal, bistveno vpliva na odločitve o
                           angažiranju prepotrebnega tujega kapitala pri nas, na odločitve o
                           sprejemu Jugoslavije,  in s tem tudi nas, v Svet Evrope in na zastoj pri
                           sklepanju aranžmajev o višjih stopnjah sodelovanja z EFTO in  Evropsko
                           skupnostjo.</p>
                        <p>Izpodkopavanje ekonomskih temeljev slovenskega obstanka ter vse očitnejša
                           nevarnost mednarodne izolacije ne dovoljujeta, da bi v Sloveniji odlašali
                           s koraki za državno osamosvojitev Slovenije. Samostojne in neodvisne
                           slovenske države ni mogoče ustvariti čez noč, z enostavno
                           razglasitvijo.</p>
                        <p>Za mednarodno priznanje mora imeti Slovenija na svoje ozemlju dejansko
                           oblast. Za njeno vzpostavitev bosta morali skupščina in njen Izvršni svet
                           sprejeti vrsto povsem konkretnih aktov in ukrepov. Toda za to morata
                           imeti jasno in nedvoumno pooblastilo, ki ga more najprepričljiveje dati
                           samo z neposrednim ljudskim glasovanjem sprejeta odločitev za samostojno
                           in neodvisno državo Slovenijo.</p>
                        <p>Slovenska skupščina bi navsezadnje, naslonjena na odločitve zadnjih let,
                           posebej od lanskih dopolnil k ustavi Slovenije, do letošnje Deklaracije o
                           suverenosti in ustavnih aktov za njeno izvedbo ter glede na voljo
                           volivcev, izpričano na spomladanskih volitvah, lahko sama sprejela takšno
                           odločitev. Vendar daje takim odločitvam veliko večjo in v domači in
                           mednarodni javnosti veliko bolj priznano in upoštevano legitimnost in
                           prepričljivost, če temeljijo na plebiscitarni odločitvi glasovalnih
                           upravičencev.</p>
                        <p>Plebiscit je potreben tudi zaradi tega, ker doslej odločitev, ki smo jih
                           na poti osamosvajanja že sprejemali, posebej lanska in letošnja dopolnila
                           k slovenski ustavi in ustavne zakone, ki so jim sledili, nismo
                           najdemokratičneje preverjali z neposrednim ljudskim glasovanjem. S
                           plebiscitom bo slovenska oblast vsekakor dobila najširšo demokratično
                           legitimacijo, da izpelje vse tiste ukrepe, ki so potrebni, da pridemo v
                           položaj samostojne in suverene države.</p>
                        <p>Tako bo Slovenija oziroma slovenski narod in vsi državljani Slovenije
                           mogli samostojno določati svoje nacionalne interese in odločati o
                           njihovem uresničevanju tudi v povezovanjih z drugimi narodi Jugoslavije
                           in v povezavah in integracijah z drugimi evropskimi državami. Na temelju
                           realnih, predvsem ekonomskih interesov, bi tako lahko med jugoslovanskimi
                           narodi in morda tudi drugimi evropskimi državami, spodbudili nastajanje
                           nove skupnosti, ki bi bila odprta in ki bi lahko imela v Evropi
                           ustvarjalno in povezovalno vlogo z drugimi integracijami in ne bi bila
                           subjekt, ki ogroža mir v Evropi in varnost evropskih držav. Slovenija je
                           še, ne tako davno, bila na čelu strateške prioritete mednarodne
                           skupnosti. Bila je nosilka in usmerjevalka procesov demokratizacije, ne
                           zgolj v Jugoslaviji, ampak v dobri meri tudi v Vzhodni Evropi. Ni pravih
                           razlogov, da to ne bi mogla biti še naprej.</p>
                        <p>Proces osamosvajanja Slovenije ne poteka v politično praznem prostoru. V
                           zgodovini trdneje zasidrane evropske države ta čas ne gledajo z
                           naklonjenostjo na želje malih narodov, da se na temelju pravice do
                           samoodločbe konstituirajo v samostojne države in da se enakopravno,
                           ustvarjalno, enako odgovorno in enako zaželeno, vključujejo v procese
                           graditve skupnega evropskega doma, v evropske integracije in njihove
                           ustanove.</p>
                        <p>K temu velja reči in poudariti, da svoje pravice do samoodločbe ne želimo
                           uveljaviti na račun enakih pravic drugih jugoslovanskih narodov, niti je
                           ne želimo uveljaviti na način, ki bi ogrožal varnost in mir drugih
                           evropskih držav. Z uveljavljanjem te pravice ne želimo v ničemer ogrožati
                           demokratičnih procesov drugod v Jugoslaviji, kjer so prav sedaj v končni
                           fazi parlamentarne večstrankarske volitve, niti se odrekati svoje
                           odgovornosti za demokratizacijo sedanje jugoslovanske družbe in države,
                           za razvoj političnega pluralizma, uveljavljanje parlamentarne demokracije
                           ter spoštovanje in zavarovanje človekovih in državljanskih pravic in
                           svoboščin in za uveljavljanje svobodnega trga.</p>
                        <p>Nastanek nacionalne slovenske države, ki je zgodovinska nuja, ni naš
                           končni cilj. Razumemo ga kot sredstvo in način za vstopanje Slovenije v
                           nove integracije, v nova povezovanja, bodisi v okviru Jugoslavije, bodisi
                           širše, v evropskih okvirih. Drugače bi se izprli v avtarkijo, osamili bi
                           se v mednarodni, vse bolj povezani in med seboj odvisni skupnosti.
                           Končali bi kot provincialen, nezrel narod na obrobju evropske
                           zgodovine.</p>
                        <p>Ne nazadnje je referendumski način odločanja o prihodnjem državnem
                           statusu posameznih republik sprejelo tudi Predsedstvo SFRJ, pa čeprav v
                           kontekstu, ki je za nas nesprejemljiv, ker predvideva, da je mogoče
                           pravico do samoodločbe uresničevati šele na podlagi pravne podlage, ki bi
                           jo sprejeli v Skupščini SFRJ in z njo določenih pogojev. Predsedstvo je
                           prepričano, da je odločanje o državnem statusu Slovenije z ljudskim
                           plebiscitom demokratično in legitimno in ne verjame, da ne bi bilo mogoče
                           z drugimi narodi Jugoslavije v času po demokratičnih parlamentarnih
                           volitvah v vseh republikah doseči demokratičnega sporazuma o ureditvi
                           vseh vprašanj, ki se odpirajo z uresničevanjem pravice vsakega naroda do
                           samoodločbe.</p>
                        <p>V času, ko se pripravljajo volitve tudi v preostalih dveh republikah in
                           ko tečejo pri nas intenzivne razprave o plebiscitu in priprave nanj,
                           postaja očitno, da nekaterim krogom v vodstvu Jugoslovanske ljudske
                           armade demokratičen razplet krize in priprava novega dogovora narodov
                           Jugoslavije oziroma njihovih republik o prihodnjem življenju, očitno ni
                           po volji.</p>
                        <p>Nedavno je prišlo do ustanavljanja nove politične stranke Zveze
                           komunistov - Gibanja za Jugoslavijo ob aktivni podpori dosedanje
                           organizacije ZK v JLA in visokih aktivnih in upokojenih vojaških
                           starešin, med drugim tudi Zveznega  sekretarja za ljudsko obrambo.
                           Predsedstvo Republike Slovenije je nedavno zahtevalo od Predsedstva SFR
                           Jugoslavije, da končno kot vrhovni poveljnik zagotovi, da Jugoslovanska
                           ljudska armada ne bo posegala v politično življenje v državi, da v armadi
                           ne bo delovala nobena politična organizacija in da aktivne vojaške
                           starešine ne bodo sodelovali v vodstvih političnih strank. Z dosledno
                           depolitizacijo armade bo omogočen nemoten potek procesov demokratizacije,
                           vključno s konstituiranjem demokratično izvoljenih predstavniških teles v
                           vseh republikah. Samo ta so legitimna v pogajanjih in dogovarjanjih o
                           njihovih medsebojnih odnosih in sporazumih glede razmejitev njihovih
                           medsebojnih pravic in obveznosti, ki jih prevzemajo kot naslednice
                           sedanje SFRJ.</p>
                        <p>Nedopustno poseganje visokih vojaških starešin v politično življenje je
                           dobilo novo kvaliteto z nedavnim intervjujem Zveznega sekretarja za
                           ljudsko obrambo. Gre za daljnosežno prekoračitev pooblastil in za očitno
                           ambicijo, da armada presoja in odloča o političnih vprašanjih, med drugim
                           tudi o družbenem modelu in organiziranosti države.</p>
                        <p>Službe Republiškega štaba za teritorialno obrambo, Republiškega
                           sekretariata za ljudsko obrambo in Republiškega sekretariata za notranje
                           zadeve razpolagajo z informacijami, ki dopuščajo sklep, da se JLA ni
                           odrekla ambicijam, da poseže v urejanje političnih razmer v Sloveniji,
                           tudi z uporabo svojih enot. Takih namer, po oceni Predsedstva Republike
                           Slovenije, ne opravičujejo niti dejanske razmere niti ni za to pravne
                           podlage. Zato je vsak poseg armade v politično dogajanje nelegalen in
                           nepotreben in povrhu vsega tudi v nasprotju s slovensko ustavo, ki ne
                           dopušča nikakršnih ukrepov take vrste brez soglasja slovenske skupščine.
                           Tako ravnanje ogroža proces samoodločanja v Sloveniji in procese
                           demokratizacije tu in drugod v državi. Predsedstvo Republike je od
                           Predsedstva SFR Jugoslavije zahtevalo, da takoj ustavi morebitne tovrstne
                           aktivnosti armade in tako zagotovi pogoje za demokratično reševanje
                           krize. Imamo zagotovilo, da se bo tako tudi zgodilo. Sprejeti pa so bili
                           ukrepi, ki bodo zagotovili nemoteno delovanje TO Slovenije, njenih
                           poveljstev in enot.</p>
                        <p>Nadaljevanje takih aktivnosti jugoslovanske armade bi po oceni
                           Predsedstva lahko ogrozilo normalno, legitimno in zakonito izvedbo
                           plebiscita. To bi nas soočilo z dejstvom, da je naša zvezna država
                           uporabila oboroženo silo, ki je tudi naša, zoper legitimno in legalno
                           oblast v naši republiki in zoper njena legitimna dejanja. To bi bilo
                           skrajno dejanje. Zato Predsedstvo predlaga Skupščini Republike Slovenije,
                           da v primeru, če ne bi bilo mogoče izvesti plebiscita v normalnih
                           razmerah, sprejme sama, v okviru svojih pristojnosti in na podlagi
                           veljavne slovenske ustave, odločitve, potrebne za konstituiranje
                           samostojne in neodvisne države Republike Slovenije.</p>
                        <p>Morebitno uporabo sile bo Republika Slovenija vsekakor smatrala za akt
                           odkrite agresije in bo ustrezno temu ravnala doma in v tujini. Tak poseg
                           bi objektivno spremenil značaj našega plebiscita. Ta bi potem nujno bil
                           plebiscit o odcepitvi. Slovenska skupščina mora biti pripravljena, da v
                           tem primeru sprejme vse potrebne odločitve.</p>
                        <p>Spoštovane poslanke in poslanci, že pobuda za izvedbo plebiscita in tudi
                           potek dosedanjih priprav za njeno uresničitev sta v najširši, domači in
                           mednarodni javnosti, naletela na različen odmev. To je tudi razumljivo in
                           legitimno. Tembolj so zato bila utemeljena prizadevanja, da bi bile
                           priprave za njegovo izvedbo in spoštovanje ter uveljavljanje na njem
                           izražene pričakovane večinske volje, temeljite, pravočasne in
                           demokratične. Prevladujoče vodilo celotnih priprav - številnih razprav v
                           ustavni komisiji, drugih delovnih telesih in na vaših sejah, na
                           poslanskih klubih, v političnih strankah, v okviru Predsedstva in
                           Izvršnega s veta - je bilo poiskati najboljše, najprimernejše in
                           pretehtane rešitve in jih uveljaviti s soglasjem. To velja tudi za
                           tolmačenje razlogov, pomena in posledic plebiscita. V javnosti je
                           prihajalo do očitkov o zavlačevanju in pretirani previdnosti, do
                           nestrpnosti in tudi razumljive zaskrbljenosti ljudi. Vendar so vse
                           priprave bile podrejene osnovnemu cilju, da bi stranke, ki so zastopane v
                           Skupščini Republike Slovenije ter Predsedstvo in Izvršni svet, dosegli
                           soglasje o temeljnih vprašanjih plebiscita, ker smo smatrali, da je to
                           politično soglasje temeljni pogoj za njegov uspeh. Ta prizadevanja lahko
                           strnem v nekaj točk:</p>
                        <p>1. Izvršni svet je pripravil obljubljena in v republiški skupščini
                           zahtevana analitično-informativna gradiva o gospodarskih in socialnih
                           razmerah, o razlogih za referendum, njegovih posledicah ter poglavitnih
                           smereh delovanja pri uveljavljanju referendumske odločitve. Pred vami je
                           sinteza teh gradiv. Z njo vas bodo v razpravi seznanili predstavniki
                           izvršnega sveta. Vaša presoja na današnjem zasedanju bi mogla te</p>
                        <p>pomembne podlage za izvedbo referenduma še obogatiti in povečati njihovo
                           prepričljivost;</p>
                        <p>2. Vse politične stranke in skupine, zastopane v Skupščini, so svoj odnos
                           do referenduma in uveljavljanja na njem sprejete odločitve opredelile v
                           posebnem, tudi že objavljenem političnem sporazumu. Njegovo vsebino
                           poznate. Njegovo vrednost morajo zdaj potrditi tudi sklepna dejanja v
                           izpeljavi plebiscita in uveljavljanju sprejete odločitve. To je politični
                           dokument - prvi tak po letošnjih spomladanskih volitvah - s katerim so
                           politične stranke v Sloveniji, ob vseh sicer legitimnih in znanih
                           razlikah, uspele vendar preseči ožje strankarske interese in politične
                           okvire delovanja.</p>
                        <p>S sporazumom, ki je omogočil soglasje - tako sem vsaj obveščen - tudi
                           glede oblikovanja dolgo časa neusklajene ustrezne zakonske določbe, da je
                           odločitev na plebiscitu sprejeta, če je zanjo glasovala večina vseh
                           glasovalnih upravičencev, potrjuje - kot to razumemo - svojo skupno
                           politično voljo, da plebiscit ni in ne more biti predmet strankarskega
                           merjenja sil, prestižnega trmoglavljenja ali formalnega preglasovanja.
                           Ves svoj politični vpliv in ugled zdaj stranke zastavljajo za čim večjo
                           udeležbo in pozitivno opredelitev državljanov na plebiscitu. Plebiscit je
                           tako tudi oblika preverjanja njihove posamične in skupne politične
                           legitimitete;</p>
                        <p>3. Predsedstvo in Izvršni svet sta pretehtala tudi vse pomembne
                           okoliščine o datumu izvedbe plebiscita. Izvršni svet je ocenil, da je do
                           23.12.1990 mogoče opraviti vse potrebne pravne in organizacijske priprave
                           za uspešno izvedbo plebiscita in da bodo ustvarjeni temeljni pogoji, da
                           bodo državljani o okoliščinah plebiscita dobro informirani in da bodo
                           oddali svoj glas v skladu s svojim prepričanjem. Predsedstvo je predlog
                           Izvršnega sveta sprejelo.</p>
                        <p>4. Predsedstvo in Izvršni svet se zavedata razsežnosti in usodnosti
                           plebiscita. Zavedata se, da bo legitimnost in avtoriteta plebiscita v
                           očeh domače in mednarodne javnosti toliko večja, kolikor več
                           državljanskih glasov bo stalo za pozitivno odločitvijo o tem, da postane
                           Slovenija samostojna in neodvisna država. To bo vsekakor olajšalo položaj
                           Slovenije po plebiscitu in pogojilo odnos od našega mednarodnega
                           priznanja.</p>
                        <p>Absolutna večina pozitivnih opredelitev vseh volivcev bo znatno okrepila
                           enotnost slovenske družbe pri soočanju s problemi, ki bodo nastajali po
                           plebiscitu. Pogoj za to pa je prepričanje, da udeležba na plebiscitu in
                           glasovanje ne moreta temeljiti samo na splošnem zaupanju državljanov v
                           utemeljenost predlagane odločitve, ampak tudi na obveščenosti vsakega
                           posameznika o tem, kaj čaka njega in vse nas na težki poti iz krize, v
                           kateri smo in v kateri je zaradi brezperspektivnosti vse težje živeti.
                           Težje kot karkoli drugega.</p>
                        <p>Plebiscit naj zato s skupnimi močni izrazi čim višjo stopnjo vsesplošnega
                           ljudskega soglasja in nacionalnega konsenza. Plebiscit ne sme pomeniti
                           političnega opredeljevanja enega dela prebivalstva zoper drugi na temelju
                           politične pripadnosti. Ne more biti opredeljevanje strank. Mora biti le
                           politično dejanje oziroma opredelitev večine v slovenskem narodu. Vsak
                           dvom v realnost takšnega izida je dvom v samo potrebo po plebiscitu. Je
                           nezaupanje v lastne sodržavljane. Dejansko legitimiteto plebiscitu in
                           predlagani rešitvi daje le podpora večine državljanov. Politični cilj ne
                           more biti zgolj formalno doseganje zakonsko predvidene minimalne
                           večine.</p>
                        <p>Plebiscit bo uspel, kot so zapisale tudi politične stranke v svojem
                           sporazumu, če se bo pozitivno opredelila velika večina vseh volilnih
                           upravičencev. To je  tudi predlog Predsedstva in Izvršnega sveta.</p>
                        <p>Predsedstvo zato ceni sporazum strank in ga ima za nadvse odgovorno
                           dejanje v prid interesu slovenskega naroda in vseh državljanov naše
                           republike. Brez soglasja strank, zastopanih v slovenskem parlamentu, ni
                           mogoče odgovorno pripraviti te odločitve. To bi opravičevalo dvom ali so
                           se res pripravljene enako zavzeti za pripravo plebiscita in prevzeti
                           odgovornost za njegov izid in posledice. Zato se je Predsedstvo Republike
                           tudi samo in skupaj z Izvršnim svetom angažiralo pri tem
                           sporazumevanju;</p>
                        <p>5. Predsedstvo Republike meni, da je smotrno ob razpisu plebiscita, da
                           Skupščina Republike Slovenije sprejme posebno izjavo, s katero bi
                           pojasnila namere, kakršne ima država, Republika Slovenija s plebiscitom.
                           S to izjavo naj bi se slovenska skupščina kot najvišje predstavniško
                           telo, izvoljeno na svobodnih, demokratičnih volitvah obrnilo na slovenski
                           narod, na državljane Republike Slovenije in vse volivce, na druge narode
                           v republikah Socialistične federativne republike Jugoslavije in na
                           narodnosti, ki v njih živijo, ter končno na tuje države in na mednarodno
                           skupnost. Predlog take izjave smo vam poslali in ga imate.</p>
                        <p>Smisel plebiscita je, da se ugotovi volja Slovencev in državljanov
                           Slovenije o njenem bodočem položaju. Izid glasovanja in visoka stopnja
                           legitimnosti plebiscitarne odločitve za samostojnost bo omogočala, da se
                           bodo legalni in legitimni organi suverene države Republike Slovenije
                           lahko s polnim pooblastilom pogajali o sodelovanju in medsebojnih
                           povezavah, tudi o možnosti konfederativne ali drugačne interesne, zlasti
                           ekonomske skupnosti z dosedanjimi republikami v Jugoslaviji. Prav tako se
                           bodo zavzeli za pogajanja o pravnem nasledstvu Jugoslavije, saj bi s
                           sporazumom o razdelitvi pravic in obveznosti razrešili vrsto ekonomskih
                           in drugih vprašanj, nedvomno pa olajšali tudi mednarodno priznanje nove
                           slovenske države.</p>
                        <p>Za slovensko, jugoslovansko in mednarodno javnost velja posebej
                           poudariti, da se Slovenija s plebiscitarnim načinom odločanja želi
                           konstituirati v neodvisno državo, ki ji bo prav zaradi njene
                           samostojnosti mogoče sodelovati enakopravno pri preverjanju možnosti in
                           interesov za vzpostavljanje morebitne prihodnje jugoslovanske skupnosti
                           na temeljih realnih in ne ideoloških interesov, in s tem prispevati k
                           uspešnejšim procesom povezovanja in integracije v Evropi in svetu.</p>
                        <p>Če se bo pokazalo, da dogovor med narodi Jugoslavije v njihovih sedanjih
                           republikah ni mogoč, bo Slovenija svoje legitimne interese v mednarodni
                           skupnosti uresničevala kot samostojna država, pri tem pa bo še vedno
                           pripravljena sodelovati z drugimi sedanjimi jugoslovanskimi republikami,
                           v kakršnikoli obliki bodo že organizirane po suvereni odločitvi njihovih
                           narodov.</p>
                        <p>Plebiscit je, naj ponovim, potreben in utemeljen. Toda ne gre za
                           odločanje o odcepitvi. Vprašanje, o katerem je potrebno odločati, je
                           državnost in samostojnost Slovenije, ki utemeljuje pravico do pogajanj o
                           naših bodočih povezavah. Le-ta izbira je dovolj široka in obrnjena od
                           nacionalistične provincialnosti, tako da odpira vse različne in mogoče
                           poti v zagotavljanje obstoja, razvoja in prihodnosti slovenskega naroda v
                           Jugoslaviji in izven nje.</p>
                        <p>Posebej bi opozoril na pričakovanja, da bodo z osamosvojitvijo ustvarjeni
                           ugodnejši pogoji gospodarjenja z razbremenitvijo gospodarstva in vseh
                           družbenih dajatev, ki gredo sedaj za predimenzionirane in neracionalno
                           zadovoljevane potrebe federacije. Predvsem pa naj lasten ekonomski sistem
                           in lastna ekonomska politika bistveno prispevata k boljšim pogojem
                           gospodarjenja, k prestrukturiranju gospodarstva in k ustvarjanju možnosti
                           za angažiranje tujega kapitala v slovenskem gospodarstvu. Nujna sestavina
                           politike razvoja je poudarjeno varstvo okolja zaradi odgovornosti do
                           svojih državljanov in mednarodne skupnosti.</p>
                        <p>Notranjo in zunanjo, mednarodno razsežnost ima  tudi načelna in
                           dolgoročna usmeritev Slovenije k razorožitvi. Razumljivo, da mora biti
                           Slovenija sposobna zagotavljati svojo notranjo in zunanjo varnost. To je
                           ne samo njena življenjska potreba, ampak tudi pogoj za mednarodno
                           priznanje. Izvrševanje  dejanske oblasti na področju varnosti pa ni v
                           nasprotju z usmeritvijo k nenasilnemu reševanju konfliktov v svetu. Zato
                           izrecno izražamo v predloženi izjavi pripravljenost za vključitev
                           Slovenije v evropski sistem kolektivne varnosti in sodelovanja in v
                           procese razoroževanja ob ustreznih mednarodnih garancijah.</p>
                        <p>S predloženo izjavo se zagotavlja italijanski in madžarski narodnosti
                           enak položaj in vsaj enake pravice, kot jih uživata sedaj. Ponovljena je
                           tudi ustavna pravica in odgovornost Slovenije za položaj slovenske
                           narodne skupnosti v zamejstvu in Slovencev v tujini.                  
                            </p>
                        <p>Predložena izjava zagotavlja vsem pripadnikom drugih narodov in
                           narodnosti s stalnim prebivališčem v Sloveniji, da si lahko v skladu z
                           veljavnim zakonom pridobijo državljanstvo Republike Slovenije, če to
                           želijo. Poleg tega je izrecno izražena obveznost Slovenije, da bo še
                           naprej zagotavljala pravice vseh narodnih skupin do vsestranskega
                           kulturnega in jezikovnega razvoja, ki bodo glede na potrebe in interese
                           urejene z zakonom.</p>
                        <p>V razmerju do drugih republik je ključno stališče, da vzpostavitev
                           samostojne slovenske države na podlagi pravice do samoodločbe, ki je
                           naravna pravica vsakega naroda, zajamčena  tudi z mednarodnimi akti in s
                           slovensko in jugoslovansko ustavo, ni in ne more biti usmerjena zoper
                           nikogar niti v Jugoslaviji niti zunaj nje. Enako pravico priznava
                           Slovenija vsem narodom v Jugoslaviji.</p>
                        <p>Izrecno je poudarjeno, da želi Slovenija z uveljavitvijo svojega
                           suverenega položaja ne samo ohraniti vse številne in raznovrstne oblike
                           sedanjega sodelovanja, ampak jih še naprej izpopolnjevati in razvijati.
                           Slovenija želi še posebej razvijati svoje dobro sodelovanje s sosednjo
                           Republiko Hrvaško, kar je med drugim izpričano tudi v pripravljenem
                           modelu možne konfederativne ureditve med jugoslovanskimi narodi, ki sta
                           ga skupaj pripravili Predsedstvo Republike Slovenije in Predsedstvo
                           Republike Hrvaške.</p>
                        <p>Predlagamo skupščini naj ta model ponudi kot predlog v premislek vsem
                           narodom Jugoslavije kot možnost za ureditev medsebojnih odnosov. V skladu
                           z dosedanjim razvojem v Sloveniji izraža Izjava pripravljenost Slovenije,
                           da se bo še naprej zavzemala za nadaljevanje procesov demokratizacije na
                           celotnem območju sedanje Jugoslavije. K temu bo posebej prispevala z
                           demokratičnim razvojem pri sebi doma in s tem potrjevala svojo
                           odgovornost za razvoj demokracije tudi pred mednarodno javnostjo.</p>
                        <p>Z Izjavo izražamo interes in prevzemamo obvezo, da bo Slovenija
                           predložila vsem republikam sporazum o pravnem nasledstvu SFRJ. Ob tem bi
                           posebej opozoril na potrebo po spoštovanju načela o nespremenljivosti
                           obstoječih meja med republikami s silo, kar je bistvenega pomena za
                           ohranjanje in zagotavljanje stabilnosti in varnosti v Jugoslaviji in v
                           Evropi.</p>
                        <p>V odnosu do tujih držav in mednarodne skupnosti predložena izjava
                           zagotavlja, da bo Republika Slovenija spoštovala vsa načela mednarodnega
                           prava in še posebej vse mednarodne pogodbe, ki jih je sklenila SFRJ,
                           seveda ob upoštevanju mednarodnih načel o pravnem nasledstvu. Slovenija
                           želi biti enakopraven in enako odgovoren član mednarodne skupnosti.</p>
                        <p>Čim prej je treba ustvariti pogoje, da bo lahko novonastala država
                           Republike Slovenije tudi dejansko izvrševala vso oblast na njenem ozemlju
                           v okviru njenih sedanjih meja in s tem izpolnjevala vse pogoje za
                           doseganje mednarodnega priznanja.</p>
                        <p>Republika Slovenija bo kot samostojna država zaprosila za članstvo v
                           Organizaciji združenih narodov in za polnopravno članstvo v Svetu Evrope.
                           Takoj bo treba začeti pogajanja za ustrezno povezavo z Evropsko
                           skupnostjo in za sklenitev sporazumov z drugimi mednarodnimi
                           organizacijami.</p>
                        <p>Spoštovane poslanke in poslanci! Dovolite mi, da ob koncu svoje
                           obrazložitve predloga izjave o namerah države Republike Slovenije ob
                           plebiscitu izrazim prepričanje, da bodo vsi državljani Republike
                           Slovenije prispevali svoj delež k temu, da se bo Republika Slovenija
                           dejansko konstituirala kot samostojna in demokratična država v interesu
                           blaginje vseh njenih prebivalcev in kot aktivni dejavnik miru,
                           stabilnosti in povezovanja v novonastajajoči Evropi. Nikakršnega razloga
                           ni, da bi v tako njihovo držo dvomili in dvomili v podporo, ki bo nujna
                            tudi kasneje, ko bo potrebno zagotoviti izpeljavo na plebiscitu izražene
                           volje državljanov naše republike. Seveda je najbrž povsem jasno, da izid
                           plebiscita ni ne za slovensko oblast in ne vodstva političnih strank
                           nepokrita menica.</p>
                        <p>Naj s tem prepričanjem končam in vam predlagam, da sprejmete izjavo o
                           namerah. <stage type="vocal">(Aplavz.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. <stage type="vocal">(Ploskanje.)</stage> ali želi besedo predsednik
                           Izvršnega sveta? Prosim.</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovane poslanke in poslanci, spetabili delegate i delegati
                              <stage type="comment">(isto v madžarščini)</stage>.</p>
                        <p>Z veseljem bi vam rad sporočil, da je bil pred to sejo podpisan sporazum
                           v zvezi s plebiscitom, ki so ga podpisali predstavniki vseh strank
                           oziroma poslanskih klubov. S tem je bil izpolnjen tisti pogoj oziroma
                           tista predpostavka, o kateri sem zadnjič na tem mestu govoril v ekspozeju
                           v zvezi s plebiscitom - predpostavka vlade, da gre v to podjetje samo pod
                           pogojem, da bo tukaj prišlo do zrele politične enotnosti. Mislim, da je
                           temu pogoju s tem sporazumom in s tem soglasjem tudi glede zakona
                           zadoščeno in vlada sproščeno sprejema odgovornost za svoj delež pri tem
                           podjetju. Ker sem v prvem ekspozeju že povedal temeljna stališča vlade do
                           plebiscita, dovolite tukaj samo kratek uvod v gradivo, ki ste ga prejeli
                           v zvezi z osamosvojitvijo Slovenije.</p>
                        <p>Naj povem, da je vlada že pred formalnimi predlogi za plebiscit
                           pripravljala analize za različne možne razplete v Jugoslaviji. Gradivo,
                           ki ste ga prejeli, je posvečeno možnostim, da si do osamosvojitve
                           pomagamo s plebiscitom. S tem gradivom vlada s svoje  strani utemeljuje
                           plebiscit, pojasnjuje njegovo pravno moč, v tej zvezi govori jasno tudi o
                           možnih odnosih do Jugoslavije, na koncu pa predlaga zaporedje korakov, ki
                           so nujni za konkretno osamosvajanje.</p>
                        <p>Vlada je na podlagi okvirnejšega analitičnega gradiva povzela tisto, kar
                           se ji zdi potrebno za razpravo v skupščini. Jasno je, da v njem ni
                           odgovorov na vsa možna vprašanja, ki jih je pri taki odločitvi možno
                           postaviti. Gradivo odkrito govori tudi o tveganju, ni pa to njegov
                           ključni pojem. Glavno in nevarnejše tveganje vidi vlada v možnosti, da bi
                           ostala Slovenija v taki Jugoslaviji, kjer ne bi mogla uveljavljati svojih
                           političnih, gospodarskih in drugih interesov. Notranje carine, vojaški
                           socializem, neplačevanje računov, grožnje, sistem preglasovanja, oviranje
                           razvojne dinamike, koncept mešanega ozemlja, so samo nekatera dejstva, ki
                           razkrivajo nevarnost vztrajanja v taki Jugoslaviji.</p>
                        <p>Pozitiven plebiscit ne pomeni nedeljske karte za odhod iz tega dela
                           Srednje Evrope, pomeni pa prostejše  roke, čiste račune, pomeni možnost
                           za poleg naših ustvarjalnih potencialov in pomeni približevanje k Evropi.
                           Prepričan sem, da k neki novi, kakovostni skupnosti jugoslovanskih
                           republik in narodov največ pomaga čimprej evropeizirana Slovenija, ne pa
                           preglasovana jugoslovanska provinca.</p>
                        <p>Danes dokazujemo nekaj temeljne in nujne politične zrelosti, ki je za
                           projekt take narave, kot je osamosvajanje nekega naroda, neke republike,
                           lahko samo samoumeven. Naj temu dnevu sledijo novi, zreli koraki. Vlada
                           bo na  tej poti odgovorno prispevala svoj delež. Nadaljujmo torej naše
                           delo za samostojno in demokratično Slovenijo! <stage type="vocal">(Ploskanje.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. K besedi se je zaenkrat prijavil Hubert Požarnik. Prosim!</p>
                        <p>V redu, hvala lepa. Anton Tomažič, prosim.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Verjetno bom kar takoj prekršil nek strankarski sporazum, ki je bil
                           ravnokar podpisan, vendar pride trenutek, ko mora človek ravnati po svoji
                           vesti. In za mene je ta trenutek nastopil danes. Na svojem predvolilnem
                           letaku sem imel z velikimi črkami napisano: ZA SAMOSTOJNO SLOVENIJO. Tako
                           so imeli napisano tudi drugi kandidati moje stranke, Slovenske
                           demokratične zveze, in v eni ali drugi obliki tudi drugi delegati Demosa.
                           Tudi zato, ali morda predvsem zato, sem bil izvoljen in  tudi zato, ali
                           predvsem zato je večina volivcev glasovala za delegate Demosa.</p>
                        <p>Danes pa je nastopil dan, da delegati, ne samo Demosa, ampak vseh strank
                           v tej skupščini, lahko to obljubo volivcem tudi uresničimo. Ne samo
                           zaradi nas samih, temveč tudi in predvsem zaradi puntarskih, krvavečih
                           slovenskih kmetov, ki so se borili za staro pravdo; Prešerna, ki nam je
                           svojo vizijo podaril v Zdravljici; udeležencev prvih slovenskih taborov
                           in čitalnic; Generala Maistra, ki nam je z odločno akcijo rešil velik del
                           domovine; prezeblih, sestradanih, izčrpanih, predvsem pa zavedenih in
                           razočaranih partizanov in domobrancev, ki so mislili, da se borijo le in
                           samo za svojo domovino in svobodo, pa so jih njihovi voditelji
                           izkoristili za ideološke namene in pahnili v državljansko vojno; zaradi
                           množice, ki je na Kongresnem trgu sprejela Majniško deklaracijo in zaradi
                           mnogih, ki so jo kasneje podpisali. Res je, dobro bi bilo, da bi bila
                           odločitev o razpisu plebiscita sprejeta soglasno z aklamacijo.</p>
                        <p>Demos je že v Poljčah izjavil, da si ne lasti ideje, niti izvedbe
                           plebiscita, ampak je povabil k sodelovanju vse tiste, ki se iskreno
                           zavzemajo za to idejo. Ponavljam: iskreno. Kajti, čedalje bolj sem
                           prepričan, da del opozicije s plebiscitom ne misli iskreno. So za
                           plebiscit, niso pa za njegov pozitivni izid! Drugače si namreč ne morem
                           in ne znam razlagati nasprotovanja predlagani - od Ustavne komisije -
                           logični, običajni in demokratični rešitvi glede ugotavljanja izida
                           glasovanja. To je: odločitev o samostojnosti je sprejeta, če se
                           plebiscita udeleži večina glasovalnih udeležencev in če se za to
                           odločitev izreče večina udeležencev.</p>
                        <p>To, kar sedaj predlaga opozicija  in na žalost, kar je sprejelo tudi
                           Predsedstvo in vlada, je po mojem mnenju neodgovorno igračkanje z usodo
                           slovenskega naroda in vseh prebivalcev Slovenije. Zakaj? Zato, ker
                           ponovno uvajamo inštitut diktature, namesto demokratičnih metod. Končni
                           inštitut v demokraciji je, hočeš-nočeš, vedno ugotavljanje volje z
                           glasovanjem, ugotavljanje večine.</p>
                        <p>Predlog, ki ga imamo sedaj pred seboj, da bi se izid glasovanja
                           ugotavljal na vse glasovalne upravičence, pa vodi do diktata manjšine nad
                           večino. Primer: glasuje 65 % volilnih upravičencev. To je lahko dosti
                           realno; to bo pozimi, sneg, stari ljudje, ljudje, ki so odpotovali in
                           morda še kaj drugega. In se 75 % ljudi izreče "ZA" samostojno Slovenijo,
                           vendar to znese 48,75 %. Skratka, ni samostojne Slovenije, je še naprej
                           Jugoslavija. Ena četrtina se odloči za vse, tričetrtine pa je
                           razočaranih.</p>
                        <p>In še nekaj: opozicija zahteva od vlade jasna in nedvoumna zagotovila,
                           garancije, številke, podatke, da se nalije čistega vina, itd. Toda, če
                           govorim v prispodobi: to me spominja na kaznjenca, ki je več desetletij
                           trohnel v zaporu in sanjal o svobodi, ko pa pride dan izpustitve in mu
                           odpro vrata v svet, pa začne pred temi odprtimi vrati mencati, si
                           obračati žepe, spraševati, koliko zunaj stane klobasa s pivom, kdaj se je
                           podražila, kako da je tako draga, kako kažejo napovedi na borzi, itd.,
                           kajti danes mi odpiramo Sloveniji vrata, vrata v svobodo. Svoboda pa je
                           nekaj, kar se ne meri v procentih, niti v promilih. Politično osveščen
                           del slovenskega volilnega telesa se je namreč za svoj glas že odločil
                           pred mnogimi leti, ko je spoznal, da je Slovenija v Jugoslaviji
                           izkoriščana, ko je prebral 57. in 95. številko Nove revije s perfektnimi
                           članki, ki z besedo in številko dokazujejo, da je slovenski narod obsojen
                           na izumrtje, če bo ostal v Jugoslaviji.</p>
                        <p>In končno vsako jutro, ko v časopisu bere, kaj se dogaja in kaj še grozi
                           na Balkanu. In ta politično osveščeni del naj odloči, ali bomo stopili
                           skozi odprta vrata ali ne. In tisti, ki so proti, naj vsaj zlezejo iz
                           zapečka in pridejo na volišče.</p>
                        <p>Zato, spoštovani gospod predsednik, predlagam amandma in to, da se
                           sprejme 3. člen v besedilu, kot ga je najprej predlagala Ustavna
                           komisija, to pa je;: "Odločitev, da Republika Slovenija postane
                           samostojna in neodvisna država je sprejeta, če se je plebiscita udeležila
                           večina glasovalnih upravičencev in se je za to odločitev izrekla večina
                           udeležencev plebiscita."</p>
                        <p>In hkrati pozivam delegate, da glasujejo za ta amandma! Ampak ne samo to.
                           Tudi, če amandma ne bo sprejet, da glasujejo za zakon. Jaz bom glasoval
                           za zakon, če bo amandma sprejet ali ne, kajti, glasoval bi za kakršenkoli
                           zakon, ki bi dal tudi samo malo "šans" da bi prišlo do samostojne in do
                           svobodne Slovenije.</p>
                        <p>Tudi življenje bi dal za samostojno in svobodno Slovenijo.
                              <stage type="vocal">(Aplavz.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Miloš Urbančič.</p>
                     </sp>
                     <sp who="#sp.UrbančičMiloš">
                        <speaker>MILOŠ URBANČIČ:</speaker>
                        <p>Rad bi podal nekaj dejstev.</p>
                        <p>Prvič. Demos ni kriv in nima posebnih zaslug za razpad komunistične
                           ideje, tako pri nas kot v svetu. Komunistična ideja je propadla, ker ni
                           bila zmožna zagotoviti ljudem normalnega življenja. Primer Rusija,
                           zibelka komunizma, kjer sedaj strada milijone ljudi.</p>
                        <p>Drugič. Zvezno predsedstvo z Jugoslovansko narodno armijo skuša
                           restavrirati komunistično federativno Jugoslavijo, v kateri grozi
                           Slovencem ne samo lakota po ruskem vzoru, pač pa  tudi nacionalna
                           utopitev v cirilici.</p>
                        <p>Tretjič. Edina možnost, da se rešimo tega je plebiscit,  katerega si pa
                           samomorilsko otežujemo. Kaj bi rekli o človeku, ki želi preko vode, pa ne
                           izbere kraja, kjer je najbolj plitva in mirna voda in se raje odloči za
                           najbolj globok in deroč del. Rekli bi da je nor ali samomorilec.</p>
                        <p>Zato naj bo sram vse stranke in posameznike pred Slovenijo in zgodovino,
                           ki nezavedno ali pa mogoče celo zavedno sodelujejo z mračnjaškimi silami
                           in postavljajo kriterije za plebiscit tako visoko, da jih ubogi,
                           prestrašeni in mencajoči Slovenec ja ne bi dosegel. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Hubert Požarnik.</p>
                     </sp>
                     <sp who="#sp.PožarnikHubert">
                        <speaker>DR. HUBERT POŽARNIK:</speaker>
                        <p>Spoštovani predsednik, poslanke in poslanci. Gotovo je to zelo svečan
                           trenutek in člani predsedstva in vlade so to izkoristili in so povedali
                           tudi svečane besede. Žal moram jaz povedati manj prijetne.</p>
                        <p>Namreč, rad bi vas spomnil ob hrupu, ko je Demos predlagal Majniško
                           deklaracijo, zlasti ob vsem hrupu, ki je nastal ob 2. členu, ki je
                           izpostavil voljo podpisnikov živeti v suvereni državi Sloveniji, ki bo
                           samostojno odločala o povezavah z drugimi jugoslovanskimi narodi in sicer
                           s strani tistih, ki sedaj sedijo v klopeh opozicije.</p>
                        <p>Spomnimo se tudi dogajanj ob sprejemu deklaracije o suverenosti države
                           Slovenije v tej skupščini in ob vsem tistem političnem teatru, ki ga je
                           ob tem zganjala opozicija, pa ob sprejemu amandmajev k slovenski ustavi,
                           s katerimi smo suspendirali vrsto zveznih zakonov in predpisali
                           prioriteto slovenskih zakonov nad zveznimi. Pa ob dogajanju ob novi
                           slovenski ustavi, da ne naštevam še naprej.</p>
                        <p>Vedno smo bili priča istemu; poskusi strank opozicije so bili vedno polni
                           ugovorov, opozoril, dvomov, bojazni ali pa so skušali na vse mogoče druge
                           načine slabiti, zavirati ali preprečiti sprejem teh, za Slovenijo
                           življenjsko pomembnih dokumentov. Zanje so glasovali šele, ko so jih bili
                           prisiljeni zaradi  večine in odločne volje poslancev Demosa in iz strahu
                           za svoj ugled pred javnostjo, iz strahu, da bi postali njihove prave
                           namere preveč razvidne.</p>
                        <p>Toda takoj so tudi poslanci v javnosti zmanjševali pomen sprejetih
                           odločitev. Vsa ta politična igra opozicije, zlasti poslancev Liberalne
                           stranke, nekdanje ZSMS in pa Stranke demokratične prenove, bivše ZKS, se
                           sedaj ob tem vprašanju slovenskega plebiscita ponovno, žal, moram reči,
                           ponovno pojavljajo. Na eni strani pristajajo na plebiscit, na drugi
                           strani pa smo priča njihovi premišljeni kampanji proti temu, da bi
                           plebiscit tudi uspel.</p>
                        <p>Poglejmo samo, kaj pišejo in govorijo opozicijski poslanci v javnosti.
                           Učinek njihovih nastopov v javnosti je en sam. Z njimi skušajo ustvariti
                           v ljudeh dvome, bojazni, apatijo, malodušje, v skupščini pa skušajo
                           doseči pogoje in merila za izvedbo in uspeh plebiscita, ki realno
                           zmanjšujejo možnosti, da bi tudi uspel.</p>
                        <p>Osebno imam za to velike pomisleke do amandmaja vlade, ki ga je kot vemo
                           podprla tudi ustavna komisija. V primeru, da bo vseeno sprejet amandma
                           vlade in na tej osnovi soglasno tudi zakon o plebiscitu, pozivam poslance
                           opozicije in njihove stranke, da takoj prenehajo s svojim trgovanjem s
                           pesimizmom in z širjenjem defetizma v javnosti in da prevzamejo vso
                           odgovornost za njegov eventualni neuspeh.</p>
                        <p>Če tega niso pripravljeni sprejeti, ampak želijo participirati le na
                           uspehu, kot je nedavno tega v delu v imenu Stranke demokratične prenove
                           zapisal njen predsednik Ciril Ribičič, kar jaz posebno smatram kot višek
                           politične nemorale, potem naj vedo, da bo v zgodovini zapisano, da bodo
                           prav oni zakrivili morebiten neuspeh plebiscita, ali pa, da je ta uspel
                           kljub temu, da so naredili vse za njegov propad.</p>
                        <p>Ker gre pri plebiscitu za to, da postanejo državljani Slovenije prvič v
                           zgodovini gospodarji v svoji hiši, to pa je kot kažejo vse naše narodne
                           izkušnje temeljni pogoj, da si zastavimo sebi primerno duhovno in gmotno
                           blaginjo in ker gre za tako pomembno reč, enkratno zgodovinsko dejanje,
                           se o tem ali ga bomo sprožili ali ne, poslanci ne morejo odločati za
                           javnost in zanamce z bolj ali manj neraspoznavnim dvigovanjem lističev
                           ali kot je včeraj celo kolega Školč zahteval, z nekakšnim skrivnim, bolj
                           ali manj skrivnim pritiskanjem na gumbe.</p>
                        <p>Zato predlagam, da v skladu s 127. členom Poslovnika skupščine izvedemo,
                           ko bo čas za to, posamično glasovanje. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Besedo ima Miran Potrč.</p>
                     </sp>
                     <sp who="#sp.PotrčMiran">
                        <speaker>MIRAN POTRČ:</speaker>
                        <p>Spoštovani predsednik, Predsedstvo Republike Slovenije, člani
                           Predsedstva, spoštovani predsednik Izvršnega sveta, poslanke in poslanci.
                           V večstrankarskih parlamentih je sicer običaj, da opozicija nasprotuje
                           vladi, da opozicija namesto argumentov in trezne presoje uporablja velike
                           besede. Izgleda, da je tudi v tem pogledu ta naš slovenski parlament za
                           enkrat še nekaj posebnega. Odločitev za suvereno, neodvisno in samostojno
                           državo Republiko Slovenijo je programska opredelitev Stranke demokratične
                           prenove, predhodnica stranke jo je udejanjala že v času, ko je bila v tej
                           politiki še osamljena, uveljavljala jo je v razmerah enopartijskega
                           sistema in močne centralne oblasti v Jugoslaviji, kar ji je to usmeritev
                           le oteževalo.</p>
                        <p>Kot nacionalna stranka, ki strankarski prestiž in strankarsko tekmo
                           podreja interesom volivcev in slovenskega naroda, se zaveda odgovornosti
                           in pomena skupne aktivnosti vseh strank za uresničevanje zgodovinskega
                           cilja. Zato smo se tudi odločili, da sodelujemo z drugimi političnimi
                           strankami in poslanskimi skupinami v pripravi odločitve za plebiscit.</p>
                        <p>Prepričani smo bili, vsaj do začetka te razprave, da so bila naša in
                           skupna prizadevanja vredna pomena, ki ga ima odločanje na plebiscitu.
                           Pričakujemo, da bo današnja razprava predstavnikov vseh strank potrdila
                           tako voljo. Stranke in poslance, ki bi tudi sedaj ravnali drugače, bodo
                           pač volivci znali ustrezno ovrednotiti, ti sami bodo pokazali kaj
                           resnično mislijo in žele glede plebiscita.</p>
                        <p>Poslanci stranke demokratične prenove smo soglasni.</p>
                        <p>Prvič, da je za odločitev o plebiscitu in izvedbi plebiscita mogoče
                           prevzeti skupno odgovornost le v primeru sporazuma vseh političnih strank
                           in poslanskih skupin. Vsaka druga pot bi omogočala, da se plebiscit
                           uporablja za medstrankarske spore.</p>
                        <p>Drugič, da je mogoče prevzeti odgovorne naloge, ki nas čakajo po sprejemu
                           odločitve na plebiscitu le, če obstoji skupna volja ne le strank, temveč
                           tudi predsedstva Republike Slovenije in slovenske vlade. Zato ne le
                           pozdravljamo, temveč tudi izrecno podpiramo enotnost in skupni predlog,
                           ki sta ga Predsedstvo in vlada oblikovala in ga nam predlagala.</p>
                        <p>Tretjič. Vsem volivnim upravičencem mora biti jasno in nedvoumno
                           sporočeno ne le vsebina, temveč tudi politični in pravni pomen odločanja
                           na plebiscitu. Na plebiscitu se ne bomo odločali, kot je danes že povedal
                           predsednik Predsedstva, o enostranski odcepitvi Slovenije od Jugoslavije,
                           posebej ne o tem, da se odcepitev izvede z dnem razglasitve rezultatov
                           plebiscita.</p>
                        <p>Odločanje na plebiscitu pa ima kljub temu izjemni pomen, na njem bodo
                           volilni upravičenci z glasom za samostojno in neodvisno Republiko
                           Slovenijo ne le na najbolj demokratičen način potrdili vsa dosedanja
                           večletna prizadevanja organov v Sloveniji za samostojno in neodvisno
                           odločanje o lastni usodi, temveč bodo  dali tudi izrecna pooblastila
                           skupščini, predsedstvu in vladi. Dali nam bodo pooblastila, da pospešimo
                           in zagotovimo vsa prizadevanja za polni prevzem vseh funkcij oblasti na
                           območju slovenske države, za razgovore z organi v Jugoslaviji, predvsem
                           pa z legitimno izvoljenimi organi v vseh republikah o postopku čimbolj
                           sporazumnega prevzemanja pristojnosti, ki jih imajo sedaj organi
                           federacije v slovenski državi, dali nam bodo pooblastila za razgovore z
                           legitimno izvoljenimi organi držav, ki nastajajo na območju sedanje
                           Jugoslavije o možnem urejanju bodočih odnosov; konfederalna pogodba po
                           načelih mednarodnega prava je pri tem ena od možnih opcij. In za vse
                           aktivnosti v mednarodni skupnosti za razumevanje in podporo izvedenemu
                           plebiscitu in procesu uresničevanja samostojne in neodvisne države
                           Republike Slovenije.</p>
                        <p>Vse te aktivnosti morajo teči hkrati, odločno, odgovorno in
                           preudarno.</p>
                        <p>Četrtič: enako kot priprave na plebiscit, mora biti tudi izvajanje
                           odločitev plebiscita skupna odgovornost Predsedstva, vlade in vseh
                           političnih strank. Samo tako izvajanje plebiscita in odločitve je pogoj
                           za uspeh, za izbiro pravih poti, časa in vsebine odločitev in za skupno
                           odgovornost in podporo takim odločitvam.</p>
                        <p>Petič: ne dvomimo v volivce, prepričani smo, da bo taka vsebina in tako
                           izvajanje plebiscitne odločitve, ob skupni aktivnosti vseh strank, z
                           gotovostjo podprla večina vseh volilnih upravičencev, posebej tudi zato,
                           ker to skupno predlagata  tudi predsedstvo in vlada. Taka odločitev,
                           zapisana kot pogoj v zakonu in tudi dejansko dosežena, bo legitimna in
                           nesporna za vse prebivalce Slovenije, druge jugoslovanske narode, organe
                           oblasti v Jugoslaviji in mednarodno javnost. Izrazila bo s skupno voljo
                           in odločenost vseh volivcev. Take volje ne bo mogel nihče niti ignorirati
                           niti nasilno spremeniti.</p>
                        <p>In šestič. Dosedanje razprave med strankami je treba razumeti kot nujna
                           prizadevanja za argumentirano iskanje rešitev za skupno dogovorjeno voljo
                           vseh strank, glede vprašanj priprave in izvedbe plebiscita. Sedaj, ko smo
                           pooblaščenci vseh strank in poslanskih klubov že podpisali skupni
                           dogovor, delegati Stranke demokratične prenove in na podlagi stališč
                           našega vodstva stranke, tudi samo vodstvo, izražamo vso pripravljenost
                           sprejeti skupno odgovornost za izvajanje medstrankarskega sporazuma o
                           plebiscitu.</p>
                        <p>Glasovali bomo za predloženi zakon, kakor ga je na predlog predsedstva in
                           vlade oblikovala Ustavna komisija, za skupno izjavo o namenih in za druge
                           akte, ki so pomembni za pripravo plebiscita. V svojih razpravah in
                           aktivnostih do priprave plebiscita bomo ustvarjalno pojasnjevali in
                           dograjevali ta spoznanja.</p>
                        <p>Želeli bi, da se razprava ne nadaljuje na način, kot je bila danes
                           začeta. Nezaupanje in podtikanje namreč po naši oceni niso podlaga za
                           uspeh plebiscita, pa tudi ne za zaupanje v že podpisani medstrankarski
                           sporazum. Zaenkrat ne želimo in nismo pripravljeni sprejeti tak izziv.  
                            </p>
                        <p>Želimo delovati za samostojno in suvereno Slovenijo. Z medstrankarskimi
                           oteževanji in sumničenji je gotovo ne bomo dosegli; če pa bi se seveda
                           razprava, tako kot se je že začela, tudi nadaljevala, pa se ne čuditi, da
                           imamo tudi mi misli, jezik in glavo, pa tudi srce, da bomo povedali kaj,
                           kar bo enako neprijetno, kot je to, kar je bilo povedano do sedaj. Za
                           uspeh plebiscita smo, če bo to res iskren dogovor strank, ne  samo
                           namišljen, pripravljeni zastaviti ves svoj ugled in vpliv. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Jaša Zlobec.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Lep pozdrav! Zahvaljujem se predsedniku Bučarju, da mi je relativno kmalu
                           dal besedo, in bi z vso resnostjo plediral, da, čeprav to ni po
                           poslovniku, v resnici to razpravo končamo. Vsi argumenti so bili že v teh
                           zadnjih tednih preigrani, tako argumenti, s katerimi so nekateri
                           poslanci, ki so začeli to razpravo, prišli na dan, kot oni drugi
                           argumenti, ki so pretehtali in na osnovi katerih so se tako Predsedstvo
                           kot vlada in vse stranke v skupščini odločile, kakor so se odločile. Zato
                           sploh ne bi ponavljal stvari, ki so same po sebi jasne. Ne bi se
                           spraševal, kdo s temi obtožbami v resnici straši prebivalce Slovenije
                           pred plebiscitom. Ne bi se spraševal, kdo grozi opoziciji in jo razglaša
                           za nacionalne izdajalce. Sploh se s tem ne bi več ukvarjal, ker mislim,
                           da nima nobenega smisla. Kot sem   rekel, plediral bi, da se ta razprava
                           konča in da se ne pustimo izzvati nekaterim skrajnežem zato, ker potem bo
                           vtis v javnosti še trikrat hujši.</p>
                        <p>Končal bi pa, čeprav to ni uradni jezik v skupščini, z dvema latinskima
                           pregovoroma. Prvi pravi: "Sine amicitia vita nulla est"; brez
                           prijateljstva je življenje nič. Drugi pregovor  bom pa povedal samo v
                           slovenščini, se pa imenuje; lahko pa tudi v latinščini: "Fortes fortuna
                           adiuvat"; pogumnim usoda stoji ob strani.  </p>
                        <p>In mislim, če tega poguma nimamo, da lastnemu narodu ne verjamemo, potem
                           nismo vredni, ne da sedimo v skupščini, ne da sedimo v vladi, ne da
                           sedimo v Predsedstvu, in lahko vsi skupaj "spokamo kufre" in gremo domov.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Schwarzbartl.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN ANTON SCHWARZBARTL:</speaker>
                        <p>Spoštovano predsedstvo, gospe in gospodje, parlamentarci in vsi ostali,
                           ki ste zbrani v tej dvorani, pa tudi tisti, ki danes preko ekranov
                           gledate v to dvorano ali boste pozneje gledali!</p>
                        <p>To bi rad povedal: Zakaj si ljudje izbirajo vodje? ker vsi ne morejo
                           voditi in ker želijo biti vodeni. Zakaj se ljudje odločajo? Ker stvari
                           niso same po sebi jasne in razvidne. Zakaj ljudje nekomu zaupajo, ne pa
                           komurkoli ali vsakemu? Ker je nekdo zaupanja vreden. In kdo je zaupanja
                           vreden? Kdor zna prisluhniti drug drugemu in se malokdaj zmoti, posebno v
                           pomembnih stvareh.</p>
                        <p>Pa vas vprašam ali je to ljudstvo izbralo in ima vodje, ki jim lahko
                           zaupa, ker so zaupanja vredni? Moj odgovor je: Da. Še več! Tudi mi,
                           izbrani parlamentarci, vsaj večina mislim, zaupamo ljudstvu in ga cenimo,
                           spoštujemo. Saj kar se mene tiče. In kako bomo mi parlamentarci in jaz
                           osebno to dokazal? Prvič. Z velimo mero enotnosti o pomembnem, s trdnim
                           prepričanjem, da imamo in ima prav. In z zaupanjem vladi ter predsedstvu,
                           državnemu, parlamentarnemu, da so s tem oklicem plebiscita predlagali
                           modre rešitve za ljudstvo; pod zame primernimi in modrimi pogoji.</p>
                        <p>Drugič. Da za trenutek v imenu ljubezni do bližnjega pozabimo travme
                           preteklosti, kot pravimo mi, krščanski demokrati.</p>
                        <p>In tretjič. S tem, da doseženega konsenza med pozicijo in opozicijo ne
                           dovolimo razdreti in s tem sprožiti medijske in strankarske vojne, vsaj
                           vse do glasovanja o plebiscitu ne, med ljudmi pa zasejati defetizem in
                           dvom o pravilnosti naše odločitve.</p>
                        <p>Prav slednje, medijska vojna oziroma odsotnost medijske vojne, bo za
                           ljudstvo jamstvo, da bo na plebiscit šlo pomirjeno, z veseljem, ne pa s
                           strahom in z zavestjo, da ravna prav, ko se odloča za to, kar si je vedno
                           želelo, a žal ni moglo uresničiti: svobodno in neodvisno, svojo državo.
                           Hvala lepa. <stage type="vocal">(Velik aplavz.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Tone Peršak.</p>
                     </sp>
                     <sp who="#sp.PeršakAnton">
                        <speaker>ANTON PERŠAK:</speaker>
                        <p>Spoštovani člani predsedstva in vlade, spoštovani poslanci in poslanke.
                           Ne bom več govoril o zakonu. Odločitev, kakšen predlog bo dala, je
                           Ustavna komisija sprejela in jaz jo bom spoštoval. Rad bi povedal v zvezi
                           z zakonom samo to in nekako zavrnil tiste očitke, da smo tisti, ki smo se
                           zavzemali zato, da bi odločala običajna večina nedemokrati ali
                           antidemokrati. Verjemite, da je tudi nas vodila samo želja, da bi ta
                           plebiscit uspel, ker to le ni običajen referendum, kjer se pač nekdo
                           odloča, ali bo na mesec toliko in toliko din dal za neko cesto ali
                           karkoli ali ne. Ampak je odločitev, ki je povezana pač z več stoletnimi
                           težnjami  tega naroda in mi smo seveda to, kar smo delali, delali v
                           interesu, da ta odločitev uspe.</p>
                        <p>Oglasil sem se pa, če je to oportuno, zato, ker imam en predlog amandmaja
                           k predlogu izjave o dobrih namenih, ki jo predlaga predsedstvo. In sicer
                           imam predlog: da se drugi stavek prvega odstavka 1. točke glasi:</p>
                        <p>"Temeljila bo na spoštovanju človekovih pravic, na delu in podjetništvu,
                           na socialni pravičnosti in varnosti za vse, na ekološki odgovornosti ter
                           na najboljših slovenskih in evropskih tradicijah."</p>
                        <p>Zakaj to predlagam. Prvič predlagam, da se stavek glasi "bo" in ne "naj
                           bi", ker besedi "naj bi" izražata željo, beseda "bo" izraža pa voljo te
                           države, ki jo na nek način vendarle ustanavljamo.</p>
                        <p>In drugič: predlagam, da se začne, da je prvi temelj, na katerega se v
                           tem tekstu sklicujemo, da so to človekove pravice, ker to sovpada
                           navsezadnje z našim predlogom za novo ustavo in ker mi nekako ni všeč, da
                           jo začnemo v starem slogu teh temeljev, ker smo se vedno utemeljevali kot
                           republika dela itn., ampak, da vendarle postavimo za temelj te prihodnje,
                           suverene in neodvisne države, kot rečeno, človekove pravice in šele potem
                           vse ostale atribute. Hvala. <stage type="vocal">(Aplavz.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima France Tomšič.</p>
                     </sp>
                     <sp who="#sp.TomšičFrance">
                        <speaker>FRANCE TOMŠIČ:</speaker>
                        <p>Glede na uvodne besede predsednika predsedstva, predsednika vlade, sem
                           pač razmišljal približno tako, da je čas napadanj, čas podtikanj, vsaj za
                           današnji dan, minil. Vendar sem se zmotil. Nekateri so verjetno imeli
                           napisane govore, ki so jih pisali včeraj ali predvčerajšnjim, ampak od
                           takrat se je marsikaj zgodilo. <stage type="vocal">(Močan aplavz.)</stage>
                        </p>
                        <p>Sami, marsikdo me pozna od vas, veste, da sem takrat, ko gre za pogajanja
                           za  trd boj, ko se pa nekaj zmenimo, pa naj bo tako. To pričakujejo
                           volivci, to pričakuje od nas slovenski narod. Ne bi, veliko je bilo že
                           povedanega, za kakšen pomemben dan gre danes, da smo na ta dan oziroma na
                           ta plebiscit Slovenci čakali približno 1300 let, da se je marsikaj
                           zgodilo, da je dejansko prišlo do tega trenutka tudi pri nas v zadnjih
                           treh letih. Kot sami veste, marsikdo izmed nas je moral presedeti noči in
                           veliko strahu smo preživljali, da je prišlo do tega dne.</p>
                        <p>Da je prišlo do tega konsenza imamo več razlogov, ampak zame sta vsaj dva
                           glavna. Eden je čisto idealistične, namreč ne poznam nobenega naroda v
                           Evropi, niti ne v svetu, morda so izjema samo Židje, da bi bili pomemben
                           narod brez svoje države. To je tisti prvi razlog, zaradi katerega sem
                           prepričan, da ne bo šlo, tako kot je nekdo rekel, 65 % na te volitve,
                           ampak, da jih bo šlo vsaj 90 %. <stage type="vocal">(Aplavz.)</stage>
                        </p>
                        <p>Zato se absolutno ne bojim, da ne bi bil ta plebiscit sprejet vsaj z 80
                           %. Tega se ne bojim.</p>
                        <p>Druga stvar: kot smo velikokrat govorili, so to čisto pragmatične stvari.
                           Slovenci smo pač deloven narod. Malo je tistih, ki se bavimo s politiko.
                           Oni mislijo približno tako: kako bomo živeli po plebiscitu? No, tukaj je
                           seveda bilo v začetku razprave mnogo takih stvari, da naj nekdo da
                           analizo kako bomo živeli. Tudi predsednik vlade je o tem govoril. Že o
                           teh problemih. Malo kdo pa se je  vprašal, kako bomo pa živeli, če
                           ostanemo pod Srbijo v hegemonistični Jugoslaviji. Nihče se ni spraševal o
                           tem. Jaz sem prepričan, brez kakšnih velikih ekspertiz, da v samostojni
                           Sloveniji, tako kot smo sedaj, mislim, če gledam različne pokazatelje -
                           od teh koliko izobražencev imamo, kako je industrija razvita, kakšen je
                           bruto nacionalen proizvod - sem prepričan, da bomo mi v nekaj letih, ne
                           obljubljam dve, tri leta, recimo v petih letih, lahko živeli tako kot
                           živi danes Avstrija ali Italija.</p>
                        <p>Spoštovane poslanke in poslanci, današnji dan je za mlado slovensko
                           parlamentarno demokracijo velik dan, saj nam je uspelo veliko soglasje o
                           tako pomembnem vprašanju. Nobenih pomislekov nimam več, da bo plebiscit
                           uspel, saj se vsi dobro zavedamo, da druge alternative nimamo. Če se ne
                           bomo odločili za samostojno in suvereno Slovenijo, bomo lahko čez nekaj
                           let ostali manjšina v lastni deželi. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Matjaž Šinkovec.</p>
                     </sp>
                     <sp who="#sp.ŠinkovecMatjaž">
                        <speaker>MAG. MATJAŽ ŠINKOVEC:</speaker>
                        <p>Spoštovani, opravičujem se, ker bo moja razprava kratka in umirjena. Ko
                           smo prejšnji teden razpravljali o osnutku zakona o plebiscitu, sem
                           predlagal, da bi v zakon vključili tudi člen, s katerim bi se zavezali,
                           da na nadzor nad pripravo in izvedbo volitev povabimo predstavnike drugih
                           držav in mednarodnih organizacij. Da ne bi obremenjeval tega zakona danes
                           z amandmajem, bi samo predlagal, da bi ob sprejemu tega zakona danes
                           skupščina sprejela še dodatni sklep, ki bi se na kratko glasil:</p>
                        <p>"Skupščina Republike Slovenije in Izvršni svet Skupščine Republike
                           Slovenije bosta k nadzoru priprave in izvedbe plebiscita povabila
                           predstavnike parlamentov in vlad sosednjih in drugih evropskih držav in
                           mednarodnih organizacij." Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Janko Halb ima besedo.</p>
                     </sp>
                     <sp who="#sp.HalbJanko">
                        <speaker>JANKO HALB:</speaker>
                        <p>Spoštovano predsedstvo, vlada, poslanke in poslanci. Imam prijetno
                           dolžnost, da vam prenesem stališče politično osveščenih Prekmurcev in
                           poslancev, ki jih zastopajo v Družbenopolitičnem zboru našega lokalnega
                           parlamenta.</p>
                        <p>Družbenopolitični zbor Skupščine občine Murska Sobota je na svoji 6.
                           seji, dne 26. novembra 1990, sprejel naslednja stališča v zvezi z zakonom
                           o plebiscitu neodvisnosti Republike Slovenije in izvedbi plebiscita:</p>
                        <p>"Pozdravljamo pobudo slovenske skupščine za sprejem zakona o izvedbi
                           vseljudskega glasovanja plebiscita za samostojnost in neodvisnost
                           Republike Slovenije. Prekmurci in vsi, ki v Prekmurju živimo kot del
                           slovenskega naroda se čutimo soodgovorne za nadaljnji narodov razvoj,
                           napredek in pot v Evropo ter soglasno podpiramo sprejem zakona o
                           plebiscitu o samostojnosti in neodvisnosti Republike Slovenije in
                           predlagamo, da ga  glede na ustavno krizo v Jugoslaviji in njen dokončen
                           razplet izvedemo čimprej. Še letos.</p>
                        <p>Poslanci Družbenopolitičnega zbora Skupščine občine Murska Sobota se
                           obvezujemo, da bomo storili vse za animacijo volivcev za ta skupni in
                           pozitivni izid glasovanja."</p>
                        <p>Pa še moje osebno mnenje. Apeliram na vse, ki smo danes  tukaj, da s
                           primerno hrabrostjo in aktivnostjo pripomoremo k čim večji udeležbi na
                           plebiscitu in odločitvijo za svobodno Republiko Slovenijo. Če bodo zaradi
                           naših razprtij volivci Republike Slovenije odločili, da pod našim
                           političnim vodstvom nočejo neodvisne in samostojne Slovenije, potem tudi
                           spoznajmo, da nam ni mesta v tem narodovem hramu in takoj odstopimo.</p>
                        <p>Sam bom močno razmislil ali bom potem še kdaj prestopil prag  tega
                           parlamenta, še manj pa bi želel videti razočarane ali pa tudi iskrive
                           obraze tistih, ki bodo morali razglasiti, da plebiscit o samostojnosti in
                           neodvisnosti Republike Slovenije ni uspel. Zato samo apel: vsak narod naj
                           si piše sodbo sam, na plebiscit pa pridimo vsi tisti, ki bomo "za" z
                           rdečim nageljem na prsih. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Vitomir Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Najprej moram povedati, da podpiram razpravo gospoda Tomažiča in
                            priporočam poslancem, da sprejmejo njegov amandma k zakonu. Obenem bi še
                           rad povedal, da se je gospod Požarnik zmotil, ko je povedal, kaj misli
                           Liberalna stranka. Verjetno je mislil bivšo ZSMS. Ne maram, da bi nas
                           zamenjali z Liberalno-demokratsko stranko.</p>
                        <p>Potem imam pa še dva amandmaja Liberalne stranke.</p>
                        <p>Spoštovani. Poslanci Liberalne stranke predlagamo, da se pred obravnavo
                           in odločanjem o zakonu o plebiscitu o samostojnosti in neodvisnosti
                           Republike Slovenije opravi razprava in izvede odločanje o naslednjem
                           amandmaju k besedilu zakona, kakršnega je oblikovala Ustavna komisija
                           Skupščine Republike Slovenije. V 4. členu besedila se doda drugi
                           odstavek, ki glasi: "Razdružitev s SFRJ se izvede v roku 12 mesecev od
                           dneva izvedbe plebiscita."</p>
                        <p>Obrazložitev: Smisel vsakega zakona je v tem, da je opredeljen rok in
                           čas, v katerem naj se izvede zakonska odločitev. Glede na to menimo, da
                           mora tudi v besedilu zakona o plebiscitu o samostojnosti in neodvisnosti
                           Republike Slovenije Biti točno opredeljena doba oziroma rok, v katerem se
                           izvede razdružitev s SFRJ. Takšno stališče je ne samo logično, ampak je
                           tudi v skladu z doseženimi političnimi sporazumi, predstavnikov strank,
                           zastopanih v Skupščini Republike Slovenije, Izvršnega sveta SRS in
                           Predsedstva Republike Slovenije. S tem je naš amandma utemeljen. Rok
                           razdružitve je potreben tudi po mnenju sodnikov Ustavnega sodišča,
                           prisotnih na Ustavni komisiji.</p>
                        <p>Drugi amandma. Poslanci Liberalne stranke predlagamo, da Skupščina
                           Republike Slovenije ob sprejemanju zakona o plebiscitu o samostojnosti in
                           neodvisnosti Republike Slovenije  sprejme poseben poziv vsem Slovencem po
                           svetu, s katerim bo Skupščina Republike Slovenije obvestila vse Slovence
                           po svetu o svoji odločitvi, o razpisu in izvedbi plebiscita za državnost,
                           samostojnost in neodvisnost Republike Slovenije in s katerim bo vse
                           Slovence po svetu pozvala, naj se vključijo v uspešno uveljavljanje svoje
                           domovine kot samostojne in neodvisne države. Besedilo poziva oblikuje
                           Komisija Skupščine Republike Slovenije za svetovni kongres.</p>
                        <p>Obrazložitev: Prav je, da se v zgodovinski proces dograjevanja državnosti
                           svoje domovine vključijo tudi vsi Slovenci izven domovine. Zato menimo,
                           da Skupščina Republike Slovenije mora ob sprejemanju zakona o plebiscitu
                           o samostojnosti in neodvisnosti Republike Slovenije posvetiti posebno
                           pozornost tudi vsem Slovencem, ki ne živijo stalno v svoji domovini.</p>
                        <p>Poslanci Liberalne stranke predlagamo, da se pred obravnavo za odločanje
                           o zakonu o plebiscitu o samostojnosti in neodvisnosti Republike
                           Slovenije, opravi razprava in izvede odločanje o naslednjem amandmaju k
                           besedilu zakona, kakršnega je oblikovala Ustavna komisija Skupščine
                           Republike Slovenije. Za besedilom 11. člena se doda novi 11a. člen, ki
                           glasi: "Plebiscitarno opredeljevanje in odločanje na podlagi tega zakona,
                           v ničemer ne izčrpa trajne in neodtujljive pravice slovenskega naroda do
                           samoodločbe in še posebej ne pravice do državne samostojnosti in
                           neodvisnosti."</p>
                        <p>Obrazložitev: V veljavnem besedilu ustave Republike Slovenije ni ustrezno
                           obdelano vprašanje pravice do samoodločbe slovenskega naroda v smislu
                           vsebine plebiscitarnega opredeljevanja in odločanja, kakršnega ureja
                           zakon o plebiscitu o samostojnosti in neodvisnosti Republike Slovenije.
                           Ker gre za "lex specialis", menimo, da mora biti v njegovem besedilu
                           izrecno omenjeno določilo, ki zagotavlja jasno voljo zakonodajalcev, da
                           pravica slovenskega naroda do državne samostojnosti in neodvisnosti ne
                           more biti nikdar konzumirana. S  tem je naš amandma utemeljen.</p>
                        <p>Na koncu bi rad še povedal, da se bo naša stranka z vsemi silami zavzela,
                           da plebiscit uspe.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Rudi Šeligo.</p>
                     </sp>
                     <sp who="#sp.ŠeligoRudi">
                        <speaker>MAG. RUDI ŠELIGO:</speaker>
                        <p>Mislim, da je treba vse skupaj postaviti v tisti kontekst, za katerega
                           mislim, da je tukaj odločilen. Lahko rečemo na začetku hrepenenje, in to
                           misli skupščina tudi danes preveriti. Dozorela volja do samostojnosti in
                           neodvisne države Slovenije ni politična odločitev naroda, niti
                           prebivalcev Slovenije, marveč je taka odločitev, v kolikor seveda je,
                           prav gotovo utemeljena širše, lahko rečemo bolj globalno, da so te
                           energije, seveda v prvi vrsti stvar kulture, v kolikor pod kulturo
                           razumemo proizvodnjo smisla, tudi smisla celotnega početja in zaradi tega
                           seveda  tudi političnega početja.</p>
                        <p>Mora pa biti akcija za uresničitev samostojnosti seveda politična akcija.
                           Politične stranke gredo lahko samo v službo za realizacijo te volje,
                           ponudijo lahko samo ustrezno tehnologijo uresničitve in ponudijo izbor
                           pravega trenutka, kdaj iti v to realizacijo. Seveda to zdaj tudi pomeni,
                           da lahko politične stranke s svojo voljo preprečijo realizacijo volje.
                           Torej morajo politične stranke, v skladu s tako opcijo, se morajo tudi v
                           tem hipu odpovedati lastnemu solipsizmu, narcisoidnosti, ki seveda
                           popolnoma evidentna, pa tudi določeni ošabnosti in junkerstvu.</p>
                        <p>Nobena od političnih strank nima niti patenta niti zasluge za
                           artikulacijo volje po samostojni državi in suverenosti. Lahko pa
                           marsikatera od strank, ali pa vse skupaj, seveda dobijo kot svojo oznako
                           zgodovinski madež, da so vendarle s svojo dejavnostjo, ne glede na
                           deklarirano izjavo, preprečile uresničitev volje o kateri govorimo.</p>
                        <p>Kaj s tem mislim? Mislim preprosto naslednje. Ob praznikih in dnevih
                           okrog praznikov smo nenehno poslušali, da politične stranke nenehno
                           zasedajo. Gredo  se znamenite nočne seje, kar seveda po moje pomeni, da
                           to prebivalce Slovenije, ki naj bi šli na plebiscit, v resnici spravlja v
                           popolnoma določen defitizem. Gre v bistvu za preprosto vprašanje,
                           preprosto odločitev in če na to postavimo neko skrivnost ali pa to
                           zavijemo celo v določen misterij, češ nekaj zelo važnega je zadaj, kar pa
                           vi običajni volilci ne smete vedeti, je seveda to velik pritisk. In
                           pritisk res vodi v defitistične oblike in zaradi tega tudi celotno
                           obnašanje postavlja pod določen vprašanj.</p>
                        <p>Naprej. Danes smo slišali, da so politične stranke pet minut pred 12.
                           oziroma pred 14. uro podpisale nek sporazum. Tega sporazuma mi ne vidimo.
                           Zakaj ga ne vidimo, zakaj ga nismo dobili na klop, tako kot smo dobili
                           ekspoze gospoda predsednika in tako naprej? Ne vemo kakšen sporazum je
                           spet v ozadju, kaj je ta politični sporazum, ki sicer veže stranke spet
                           na skrivnostni način. Kaj bo prišlo, bomo seveda videli pozneje. Torej po
                           mojem je to spet enako obnašanje.</p>
                        <p>Naprej tudi mislim, da tiste stranke, ki so zahtevale, tukaj se najbrž ne
                           da nič več narediti, ki so zahtevale višji kriterij veljavnosti ali pa
                           uresničitve plebiscita, tudi po svoje pritiskajo na volivce, da se bomo
                           vsi počasti tresli ali bo to uresničeno ali ne. Jaz sem prepričan, da čim
                           nižji je kriterij, tem absolutno več bi bilo volivcev, ki bi glasovali
                           za. To pa deluje tako, kot mislim, da deluje.</p>
                        <p>Praktično še nekaj v zvezi s tem pismom, ki se mi zdi, da je zelo važno,
                           ki smo ga dobili na klop. Zdaj ne vem, koliko je to smotrno spreminjati,
                           koliko je smotrno preoblikovati te izjave. Peršak se mi zdi, da je že
                           nekaj načel, tudi jaz sem si podčrtal. V kolikor to ni smiselno ali pa
                           namen tega, da bi popravljali, to pismo seveda, potem bomo pač
                           preslišali, kar bom rekel.</p>
                        <p>Vendarle mislim, kot 1. točko, na drugi strani, stavek: temeljila naj bi,
                           namreč ta država, na  delu, podjetništvu in tako dalje, mislim, da mora
                           iti to na delu preprosto ven. Sicer si predstavljam kaj sestavljalci tega
                           pisma mislijo; in mislim, da se je seveda s  tem možno popolnoma
                           strinjati, je pa to tako blizu vrednostnega sistema, da je to vprašanje
                           lahko potem naenkrat stvar popolnoma ideološke interpretacije in nisem
                           prepričan, če je v takem kontekstu to lahko dobro. Namreč v kontekstu, ki
                           bi popolnoma jasno povedal kaj hočemo.</p>
                        <p>Naprej. Še v istem stavku so navedene najboljše slovenske in evropske
                           tradicije. Lahko vtaknemo tukaj notri karkoli, katere so najboljše. Za
                           enega ene, za drugega druge. V naslednjem odstavku, to pa najbrž ne
                           razumem, če pa razumem, se ne strinjam. Od začetka stavka se govori, da
                           bo slovenska država zagotavljala italijanski in madžarski narodnosti, to
                           je v redu, potem pa naslednji stavek: "Prav tako zagotavljam vsem
                           pripadnikom drugih narodov in narodnosti pravico do vsestranskega
                           kulturnega in jezikovnega razvoja. Vsem s stalnim prebivališčem v
                           Sloveniji, da lahko pridobijo državljanstvo Slovenije, če to hočejo." To
                           drugo ja, medtem, ko tisto prvo "vsestransko pravico do kulturnega in
                           jezikovnega razvoja", najbrž to pomeni tudi vpeljati ustrezne šole in
                           podobno.</p>
                        <p>Pod 3. točko. Slovenska država bo v primeru, da se glasovalci tako in
                           tako odločijo, dejansko izvrševala oblast na celotnem ozemlju Slovenije;
                           ali ni mogoče malo dvoumno, pa bi kdo mislil, da smo pripravljeni
                           spreminjati tudi meje; na neki način je Slovenija, vsaj po srcu, tudi
                           zunaj naših republiških meja.</p>
                        <p>In končno na koncu, na tretji strani: "Plebiscit o neodvisnosti in
                           samostojnosti države Slovenije je torej zavezan vsem najboljšim izročilom
                           humanizma - se seveda ne strinjam - in civilizacije - ker ta humanizem je
                           lahko zelo velika past - slovenske in evropske zgodovine ter prijazni
                           prihodnosti Slovencev in drugih prebivalcev Republike Slovenije."</p>
                        <p>Prebral sem zaradi tega, ker je ta oznaka "prijazna prihodnost"; nobene
                           prijazne prihodnosti nimamo; imamo trdo, polnokrvno, odločno prihodnost
                           in za to se zavzemam. Da pa bomo imeli kdaj prijazno, pa sami sebi
                           "farbamo", pa najbrž tudi svoje sosede. Hvala lepa!</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Besedo ima Zvone Žagar.</p>
                     </sp>
                     <sp who="#sp.ŽagarZvone">
                        <speaker>ZVONE ŽAGAR:</speaker>
                        <p>Spoštovane dame in spoštovani gospodje. Tudi moja razprava bo kratka in
                           poskušal bom delovati umirjeno. Kljub temu si bi dovolil reagirati na
                           trditev gospoda predsednika predsedstva, ki je izjavil, da ne gre za
                           odcepitev. Zakaj potem gre? Lepo, da poskušamo zavijati usodne odločitve
                           v celofan. Vprašanje se postavlja, ali je to potrebno? Po mojem mnenju ni
                           potrebno.</p>
                        <p>Gre predvsem za odločitev o ustanovitvi samostojne slovenske države, ki
                           bo sama odločala o svojih nadalnjnih korakih. Torej gre za odcepitev, za
                           izločitev, sicer plebiscit ni potreben, ker vse te možnosti, ki naj bi
                           jih dobili po plebiscitu, to so možno življenje v Jugoslaviji, še naprej
                           možno sklepanje  konfederalnih pogodb z jugoslovanskimi ali drugimi
                           narodi in eventualna samostojnost oziroma izločitev; vse te možnosti
                           namreč že imamo. Ne pristajamo na način, ki pristaja na teze, da si
                           plebiscit razlaga kot samostojnost, ki je eventualno možna samo potem, ko
                           bomo to izglasovali, bomo šele videli ali bo ali ne bo.</p>
                        <p>No,  glede samih lepih namer, ki jih predlaga predsedstvo, imam jaz sicer
                           svoje mnenje, predvsem pa bi izrazil sledeč pomislek: namero, da se
                           odločamo za ustanavljanje svoje države ni potrebno opravičevati, zato bi
                           predlagal, da v drugem odstavku 3. točke namer, če bodo sprejete, črtamo
                           odstavek "ob ustreznih mednarodnih garancijah", če pa je že potrebno, naj
                           ostane tale stavek: "Vključila se bo v evropski sistem kolektivne
                           varnosti in sodelovanja, torej procese razoroževanja."</p>
                        <p>Tudi sam se strinjam, da se bo potrebno vključili v procese
                           razoroževanja, samo to ne pomeni, da mi zdaj že "de facto" ustanavljamo
                           državo, ki nima svoje vojske.</p>
                        <p>Glede lepih namer imam še eno mnenje, ki si ga poenostavljeno lahko
                           predstavljamo takole: sam sebe razglasim za  gusarja, hkrati pa podam
                           izjavo o mojih dobrih namenih, predvsem pa izjavim, da bom pri gusarski
                           dejavnosti uporabljal vse, razen orožja. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Borut Pahor.</p>
                     </sp>
                     <sp who="#sp.PahorBorut">
                        <speaker>BORUT PAHOR:</speaker>
                        <p>Spoštovano predsedstvo, spoštovani! Prosil bi, da mojega slabega glasu ne
                           interpretirate zlonamerno. Čeprav sem opozicijski poslanec, sem vedno in
                           tudi danes ponavljam, da v aktualni slovenski politiki podpiram tri
                           namere: prvič, namero za državotvornost, drugič, namero za novo razvojno
                           paradigmo in potemtakem tudi namero za evropsko politiko. V tem kontekstu
                           sem tudi ocenjeval in tehtal ali je plebiscit pametno ali manj pametno
                           dejanje. In če mi kdo zameri, da sem tehtal in dvomil, potem je pač po
                           moje kratil pravico do lastnega razmišljanja in tega nisem pustil.
                           Razmišljal sem do konca in tudi prišel do sklepa, takrat, ko je bilo
                           postavljeno naslednje vprašanje: Ali si potemtakem proti temu, da se
                           ljudje svobodno, neposredno, mimo tvoje volje odločijo na plebiscitu o
                           tem, kaj oni sami mislijo in sem rekel: o ne, potem pa ne. Ljudje imajo
                           pravico in ni politične stranke, ni tega poslanca, ni tega predsednika,
                           ki bi smel to pravico odvzeti. In tisti trenutek sem rekel, plebiscit
                           mora biti, ker gre za zelo pomembno in usodno vprašanje.</p>
                        <p>Bil sem pa negativno presenečen, slabo, ko sem izvedel, da taisti ljudje,
                           ki so apelirali za to, da vprašamo ljudi po njihovem mnenju, smatrajo, da
                           je relativna večina dovolj. Ne! Če želimo izvedeti, kaj ljudje mislijo o
                           samostojni Sloveniji, kaj ljudje mislijo o tej državotvorni strategiji,
                           ki jo pelje slovenska politika, potem moramo dopustiti, da so kriteriji
                           kredibilni, da so kriteriji evropski.</p>
                        <p>Zato se zavzemam za to, da ostane tako, kot je predloženo s predlogom
                           predsedstva in vlade. Podpiram to, kar je predlagal gospod Šinkovec in ob
                           koncu pravim: prvič, plebiscit niso volitve. Če kdo danes špekulira s
                           tem, kaj bo plebiscit pomenil za razmerja političnih sil, potem, ko bomo
                           izvedeli za izid, je to za mene popolnoma irelevantno. Plebiscit je
                           ljudsko odločanje o vprašanju, kaj menimo o samostojni Sloveniji. Volitve
                           bomo imeli takrat, ko jih bomo razpisali. In zato bi bilo pametno, da o
                           teh stvareh ne špekuliramo.</p>
                        <p>In na koncu. Kot se spomnite sem predlagal, da bi zaradi mednarodne
                           kredibilnosti, da bi s slovensko voljo zavezali tudi k spoštovanju tuje
                           države, predlagal, da se preučijo možnosti za podpis mednarodne pogodbe.
                           Takrat sem dobro vedel, da so te možnosti minimalne in tudi danes nisem
                           vztrajal pri tem in nisem vrtal v to.</p>
                        <p>Toda ravno zaradi tega, ker nam ni do tega, da bi mednarodna skupnost,
                           Italija, Avstrija in vse druge države vsaj moralno bile zavezane k temu,
                           da spoštujejo voljo Slovenca, da samozavestno vstopi v skupni evropski
                           dom, menim, da je absolutna večina najmanj, kar moramo biti, zato, da si
                           odpremo vrata v ta evropski prostor.</p>
                        <p>In naj končam, če bo kdo vprašal, kljub temu, da sem opozicijski poslanec
                           in kljub temu, da sem tehtal in dvomil o plebiscitu, če bo kdo vprašal
                           ali bom šel na plebiscit, bom rekel ja in če me bo kdo vprašal ali boš za
                           plebiscit, bom rekel ja.</p>
                        <p>Hvala. Torej za samostojno Slovenijo.                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Spomenka Hribar.</p>
                     </sp>
                     <sp who="#sp.HribarSpomenka">
                        <speaker>MAG. SPOMENKA HRIBAR:</speaker>
                        <p>Spoštovani. Posebej sem se javila v trenutku, ko sem poslušala kolega
                           Tomažiča, ne da bi kaj dosti premišljala o tem, skratka bila je reakcija
                           na njegovo izvajanje. Mogoče v tem smislu zdaj nebo več aktualno, ampak
                           bom povedala kar imam za povedati.</p>
                        <p>Že deset let se zavzemam za spravo, zato, da bi se rešili travm
                           preteklosti, zato, da bi se usmerili v prihodnost, zato, da bi zmogli to
                           moč, da bi postali država - to je tisto kar me je gnalo ves ta čas.
                           Sprava, če že ne izključuje nezaupanje, pa zagotovo izključuje apriorno
                           nezaupanje bodisi skupino ljudi, bodisi v posameznika. Države ni mogoče
                           delati na nezaupanju, ne na medsebojnem, ne do ljudstva, ne do nikogar.
                           Državotvornost se lahko utemeljuje in raste samo iz zaupanja.</p>
                        <p>Še to bi rekla, mislim, da je bila malokatera diskusija tako
                           deprimirajoča kot je bila tista oziroma kot so bile  tiste, ki so v
                           naprej dvomile v namere bodisi posameznikov bodisi skupine, bodisi
                           stranke. Zato zavračam tako razmišljanje, hkrati pa seveda pristajam na
                           to, da ne glede na sporazume strank, ne glede na karkoli ima vsakdo
                           pravico svoje mnenje povedati.</p>
                        <p>In mogoče v zvezi s plebiscitom še to. Sodelujem tudi pri iniciativi za
                           Svetovni slovenski kongres. V soboto dopoldne imamo ustanovni zbor
                           konference za Slovenijo. Vabljeni so tudi najvišji predstavniki države,
                           predsedstvo, vlada, skupščina, vabim vas, kolegi, da pridete, vabim vas
                           zato, ker je tudi Svetovni slovenski kongres v nekem smislu v kontekstu
                           sprave, namreč, tako kot jo pač jaz razumem.</p>
                        <p>Sprava, to je sobivanje  različnih, ne pa neka homogenizacija. Sprava je
                           sožitje in v tem smislu upam, da bo Svetovni slovenski kongres lahko tudi
                           kaj pripomogel k temu, da plebiscit uspe in k temu, da se konsolidiramo
                           kot narod; dokler bomo razcepljeni bodisi v parlamentu, namreč
                           razcepljeni na način apriornega nezaupanja, da ne rečem tudi sovraštva,
                           toliko časa ne bomo državotvorni, toliko časa bomo spodbijali vsako
                           zamisel, ki se nam bo porodila.</p>
                        <p>Tega se moramo zavedati in poskusiti, poskušati vsaj gledati v vsakemu
                           človeku bližnjega; zaupati mu, dokler te popolnoma ne prevara, pa  tudi
                           potem iskati neko sožitje. Če tega ne bomo sposobni, ne bomo narod,
                           preprosto ne bomo narod oziroma nacija. Zaupanje je konstituens
                           posameznika in nacije. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Stanko Buser je naslednji.</p>
                     </sp>
                     <sp who="#sp.BuserStanko">
                        <speaker>DR. STANKO BUSER:</speaker>
                        <p>Prav vesel sem bil, da so tisti moji simpatični krompirji zadnjič zašli v
                           časopise in tudi Sonjina zelena trava. To je meni dokaz, da se slovensko
                           ljudstvo le nekaj zamisli ob nekaterih mislih.</p>
                        <p>No, k diskusiji sem se danes prijavil takrat, ko sem videl, da gre zopet
                           vse navzdol, vse narode. Že mnogi ste to popravili in mislim, da je prav,
                           da smo popravili. Zeleni, sem prepričan, da smo tisti, ki moramo biti
                           nekje neka sredina med levico in desnico. Zelo vesel pa sem tega, da je
                           danes to sprejela mladostna sredina. Izredno vesel sem. Oni so bili
                           tisti, ki so dali pravi predlog.</p>
                        <p>No razmišljam pa takole. Zašli smo v strašne stiske, v gospodarske
                           stiske, naša, nekoč lepa, zelena Slovenija je postala siva. Ekološko je
                           strahovito ogrožena. In s tem je ogrožena tudi naša notranjost. Kmet bi
                           rekel: naša duša je postala tudi siva. Te stiske povzročajo tudi
                           nesoglasja, nezaupanje, vendar menim, da je Spomenka povedala tisto, kar
                           sem tudi sam hotel povedati o spravi.</p>
                        <p>Dodal bi samo naslednje. Rad bi videl, da se ne bi spravili samo sedaj v
                           teh dneh do plebiscita, ampak, da se spravimo tudi za čas po plebiscitu,
                           kajti prepričan sem, da bodo po plebiscitu nastopili drugačni časi. In
                           takrat bo treba skrbeti s skupnimi močmi, da bo naša dežela ekološko
                           očiščena, da bo postala zopet zelena in da lipa ne bo več - slovenska
                           lipa - ne bo več venela.</p>
                        <p>Prepričan sem, da ljudje na skrajni levici, mladina v sredini in tudi
                           odrasli ljudje na desnici, da razmišljamo vsi enako. Vsi si želimo dobrih
                           časov in za te dobre čase se bomo videli na volišču, na plebiscitu. Vsi
                           se bomo tamkaj srečali in vsi bomo tamkaj glasovali za naše dobro in za
                           ponovno zeleno Slovenijo. Hvala lepa. <stage type="vocal">(Aplavz.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Marjan Dvornik.</p>
                     </sp>
                     <sp who="#sp.DvornikMarjan">
                        <speaker>MARJAN DVORNIK:</speaker>
                        <p>To, kar so moji dedje sanjali, kar je oče želel uresničiti, sem imel v
                           svojem političnem programu in dobil večino na neposrednih volitvah; to je
                           suvereno in samostojno Slovenijo. Danes imam to priložnost, da ta del
                           programa začenjam uresničevati. Ko so včeraj TV in radio medlo poročali o
                           plebiscitu iz parlamenta, so se doma oglašali občani po telefonu in
                           zahtevali, da naredim vse, da do plebiscita pride. Zato sem zadovoljen,
                           da je v zakonu o plebiscitu datum 23. december, ker je prvi del mojih
                           hotenj dosežen. Obljubili so, da bodo prišli na volišče vsi in da bodo
                           glasovali za, vsi.</p>
                        <p>Ne, ne bodo samo Slovenci, Italijani in Madžari v Sloveniji glasovali
                           "za" na plebiscitu. Verjamem, da bodo glasovali za tudi emigranti, se
                           pravi priseljenci iz drugih delov Jugoslavije, ker je to tudi zanje edina
                           možnost, da  se jim bodo življenjske razmere izboljšale. Tudi sam želim
                           živeti samo v taki deželi, ki bo omogočala boljše življenje mojim
                           otrokom, obenem pa želim, da je to le Slovenija.</p>
                        <p>In kot zadnje želim reči: za dosego cilja je potrebna strategija, ki vidi
                           dlje kot do konice nosu. Zato verjamem vladi, verjamem modrosti ljudi, ki
                           sem jih volil, in jo podpiram. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Tone Partljič.</p>
                     </sp>
                     <sp who="#sp.PartljičAnton">
                        <speaker>ANTON PARTLJIČ:</speaker>
                        <p>Spoštovano predsedstvo, spoštovana vlada, spoštovani tovariš predsednik,
                           dovolite, da se najprej opravičim svojemu predsedniku Školjču, ki nam je
                           svetoval, naj po Jaši Zlobcu ne jemljemo več več besede, ker bi lahko
                           morda samo kaj pokvarili.</p>
                        <p>Recimo, da se torej oglašam kot privatnik in kot pisatelj, če mi to
                           vseeno dovolite. Čutil sem pa potrebo, ki morda zdaj res ni več aktualna,
                           ko je bilo rečenih že toliko pomirjujočih besed z ene in druge strani,
                           mislim recimo vas, gospod Schwarzbartl, Spomenko, Jašo sem pa že pohvalil
                           in ostale.</p>
                        <p>Hotel sem vas nekako spomniti, da sem na prvem zasedanju - in danes
                           govorim drugič pred tako velikim zborom - tu predlagal Jožeta Školjča za
                           predsednika skupščine in moj predlog ni bil sprejet. Toda še isti dan sem
                           potem ploskal, ko je bil izbran gospod Bučar in sem ploskal tudi po
                           njegovem govoru, ki niti vsem ni bil všeč, mene pa ni iritiral in sem mu
                           ploskal.</p>
                        <p>In od takrat naprej štejem, da imamo vodstvo skupščine, imamo
                           predsedstvo, ki ga vodi, vidim da politično osveščen Prekmurec, gospod
                           Kučan, ki je tudi zelo lepo govoril na začetku, imamo svojo vlado, ki je
                           zadnjič prisluhnila pripombam in je pripravila odgovore na vprašanja, ki
                           so bila. In mislim, da se približno tako moramo naprej obnašati, z
                           zaupanjem v institucije, ki smo jih izbrali, ker nam ljudje sicer ne bodo
                           več zaupali. Jaz ne čujem, da bi kdo na terenu še rekel, saj se bo
                           skupščina najbolj pametno odločila, ker mi tega zaupanja nismo
                           opravičili.</p>
                        <p>In mislim, da bi danes zaigrali katastrofalno karto, če bi v resnici tako
                           nadaljevali, kot smo začeli. Mi tukaj pa res ne moremo peti konca
                           Zdravljice. Nazadnje še pr'jatli kozarce zase vzdignimo, ki smo zato se
                           zbrat'li, ker dobro v srcu mislimo. Nimamo moralne legitimacije, če bi
                           drug o drugem še naprej tako mislili, kot včasih zastavljamo.</p>
                        <p>In tako sem se oglasil, tako nekako v imenu dobre volje, zato tudi sem
                           nekako s simpatijo prebral te dobre namere, mislim, da so bile opombe
                           nekaterih kolegov precej točne in bi jih morda veljalo upoštevati, mislim
                           pa, da smo v tem trenutku, v katerem smo pred plebiscitom, to na nek
                           način tudi potrebovali.</p>
                        <p>Še bo morda rekel kako stvar. Jaz tudi mislim, sem na strani tistih, ki
                           mislijo, da mora iti za tako imenovano absolutno večino, v kateri, ne
                           zato, da bi se komu hotel demagoško prikupiti, v resnici sploh ne
                           dvomim.</p>
                        <p>Strinjam se z gospodom, ki je govoril pred menoj, da bo "za" tudi
                           marsikdo, ki ni po narodnosti Slovenec in mislim, da plebiscit naj ne bi
                           igral predvsem na  to nacionalno karto, čeprav tudi, ampak ne predvsem na
                           njo, da bo še kdo drug, ki ni volil, ki ni Slovenec po narodnosti in živi
                           tukaj, volil, verjamem pa, da ima polno dilem, ampak po zadnjem nastopu
                           gospoda Marojevića, ki je pozval en del ljudi, naj ne volijo, mislim, da
                           večje zaveze in usluge Slovencem ni mogel narediti, da potem, če nekdo
                           poziva, ki ni Slovenec, naj se ne gre na volitve, ne znam si
                           predstavljati, da se po vsem tem Slovenci ne bi polno številno udeležili
                           plebiscita.</p>
                        <p>To tudi ni polemika, ker ne bi rad s polemiko nadaljeval; predlagal pa
                           bi, da na tem mestu ne govorimo kdo je pripravljen umreti za domovino. To
                           se nikoli v skupščini ne pokaže. To se na žalost pokaže čisto drugod in
                           tudi dostikrat padejo čisto drugi ljudje in ostanejo taki ljudje
                           živi.</p>
                        <p>Nisem hotel, da bi stvar izpadla smešna, hočem reči, da jaz kajpada sem
                           za odcepitev, sem za svobodno Slovenijo in sem za to, da živim v tej
                           svobodni Sloveniji, ki bi naj bila taka, da bi nas bilo tudi vedno več
                           Slovencev. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>hvala. Marjan Podobnik.</p>
                     </sp>
                     <sp who="#sp.PodobnikMarjan">
                        <speaker>MARJAN PODOBNIK:</speaker>
                        <p>V SKZ ne dvomimo in nikoli nismo dvomili v slovenski narod. Na vseh nas
                           in posebej tu prisotnih in drugih odgovornih, leži velika odgovornost
                           zaradi visokega kriterija, ki smo si ga postavili za uspeh plebiscita in
                           ki po mojem osebnem mnenju ni bil dovolj odgovorno predlagan. Toda prav
                           zato je toliko večja potreba po naši enotnosti za dosego tega cilja. In
                           za to enotnost pri plebiscitu je vredno delati. Pogajanja in dogovarjanja
                           med strankami so tudi bila dolgotrajna in težka. Vendarle vredno je bilo,
                           če dosežen sporazum pomeni našo skupno pripravljenost, da naredimo vse za
                           osamosvojitev Slovenije.</p>
                        <p>Podpisniki danes pred to sejo smo bili vsi. Zato velja tudi za medije,
                           kdorkoli že ima v njih vpliv, kakor tudi s t.im. neodvisni mediji, da je
                           današnji sporazum zarezujoč za vse. Noben komercialni razlog ne more in
                           ne sme imeti za posledico vnašanje zmede in nejasnosti. Prav mediji so
                           tisti, preko katerih se bo lahko utemeljevala in utrjevala naša skupna
                           volja za uspeh plebiscita. Slovenska kmečka zveza bo naredila vse, da bi
                           plebiscit uspel. Možnost, ki je pred nami naj ne bo razlog za dvom in
                           strah, pač pa razlog za optimizem. Optimizem zaradi prepričanja, da bo s
                           plebiscitom narejen korak proti materialno močnemu, duhovno okrepljenemu,
                           nacionalno trdnemu in zrelemu slovenskemu narodu. Narodu, katerega
                           pomemben del živi v zdomstvu in v zamejstvu in kjer Slovenci z velikim
                           upanjem pričakujejo našo enotno odločitev za nacionalno suverenost.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Karel Franko.</p>
                     </sp>
                     <sp who="#sp.FrankoKarel">
                        <speaker>KAREL FRANKO:</speaker>
                        <p>Spoštovano predsedstvo, spoštovani delegati. Pred dobrimi 7 meseci smo se
                           v tem hramu prvi zbrali kot večstrankarski parlament. Slovencem smo
                           sporočili, da se bomo, ne glede na strankarsko pripadnost, prizadevali za
                           boljši jutri. Kar je ostalo ali postalo, tega ne bom komentiral. Sedaj
                           stojimo pred veliko odločitvijo, ko naj bi sprejeli zakon o plebiscitu na
                           katerem bi vsi volivci Slovenije imeli možnost odločiti za samostojno,
                           neodvisno državo Slovenijo.</p>
                        <p>Plebiscit naj bi bil izveden 23. decembra to leto, to pa je v zimskem
                           času. Lahko se zgodi, da nastopijo v tem času neugodne vremenske razmere,
                           s tem pa bo mnogim, predvsem podeželskim ljudem, onemogočeno sodelovati
                           na plebiscitu in izraziti svojo voljo. Zato predlagam, da se poslužimo
                           vseh možnosti, ki nam bodo na razpolago in omogočimo vsem, ki bi si
                           želeli, da se plebiscita udeležijo. In za konec. Zaupajmo predsedstvu,
                           vladi, zaupajmo razsodnosti Slovencev, usoda je v njihovih rokah.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Janez Lampret.</p>
                     </sp>
                     <sp who="#sp.LampretJanez">
                        <speaker>JANEZ LAMPRET:</speaker>
                        <p>Spoštovano predsedstvo, spoštovani predstavniki vlade, spoštovani zbor.
                           Poslanke in poslanci Skupščine Republike Slovenije danes stojimo pred
                           odločilnim trenutkom, ko bomo sprejeli novi zakon, s katerim bomo svojemu
                           narodu, ki ga ljubimo in cenimo, ponudili enkratno zgodovinsko možnost,
                           da sam odloči o svoji nadaljnji usodi. Da sam odloči ali želi živeti in
                           ustvarjati v svoji samostojni in neodvisni državi Republiki
                           Sloveniji.</p>
                        <p>Slovenski narod je le enkrat živel v samostojni in neodvisni državi pod
                           vodstvom kralja  Sama. Ne pozabimo, da je bil še v zgodnjem srednjem veku
                           center slovenske Karantanije Gosposvetsko polje, kjer so slovesno volili
                           slovenske kneze. Slovenski živel je segel daleč na  sever, vse do
                           predmestja današnjega Dunaja. Ko pa so naši predniki prešli pod okrilje
                           germanskih plemen in s tem v tisočletno suženjstvo, se je njihov
                           življenjski prostor zmanjševal iz leta v leto, iz desetletja v
                           desetletje, tako, da danes živimo na sorazmerno majhnem prostoru nekdanje
                           mogočne Karantanije.</p>
                        <p>Spoštovane poslanke, spoštovani poslanci ali naj danes spustimo ta
                           izredno ugodni trenutek za osamosvojitev, da gre tiho mimo nas, da  svoj
                           narod prepustimo njegovi nadaljnji negotovi usodi in morebitnemu
                           izginotju v morju drugih ljudstev, ki nas iz dneva v dan bolj stiskajo in
                           zmanjšujejo naš življenjski prostor? Tega ne smemo storiti, da bi nas
                           naši potomci za tako zgodovinsko napako preklinjali, ko bodo naše kosti
                           že davno trohnele v negdanji slovenski zemlji. Prepričan sem, da med nami
                           ni poslanca, ki bi svojemu narodu ne želel lepše bodočnosti, prav tako pa
                            sem prepričan, da so z nami tudi vsi poslanci narodnih manjšin in drugih
                           narodnosti, ki jim je Slovenija nudila varno zavetišče in vse pogoje za
                           njihov nadaljnji razvoj.</p>
                        <p>Ob tem odločilnem glasovanju za zakon o plebiscitu, samostojnosti in
                           neodvisnosti Republike Slovenije, osebno in z mano še 28 poslancev, ki ne
                           želimo biti anonimni glasovalni stroj pri sprejemanju tega zgodovinskega
                           zakona, predlagamo, da se vrši glasovanje glasovanje o zakonu o
                           plebiscitu o samostojnosti in neodvisnosti Republike Slovenije s
                           posamičnim izjavljanjem, v smislu določila četrtega odstavka 127. člena v
                           zvezi s 136. členom Poslovnika Skupščine Republike Slovenije. S tem, ko
                           bodo naši volivci neposredno videli in brali kako je glasoval njihov
                           poslanec, bo opravljena ogromna propaganda za plebiscit in bodo naši
                           volivci imeli mirno vest in zavest, da  ravnajo prav, ko se bodo odločali
                           za samostojno in neodvisno Republiko Slovenijo.</p>
                        <p>Mi poslanci pa s polnim imenom in priimkom prevzamemo vso odgovornost
                           pred svojim narodom. In prav zato v tem zgodovinskem trenutku ne želimo
                           vstopiti v zgodovino kot anonimneži. Predlagam, da skupščina moj predlog
                           in predlog še 28 poslancev v celoti podpre in nam naj ne bo žal časa za
                           glasovanje z osebnim izjavljanjem. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Milan Balažic.</p>
                     </sp>
                     <sp who="#sp.BalažicMilan">
                        <speaker>MILAN BALAŽIC:</speaker>
                        <p>Spoštovani, v začetku sem imel namen polemizirati s predlogom 3. člena
                           gospoda Tomažiča. Mislim, da zdaj to ni več potrebno in je nesmiselno,
                           zato, kot vidite, polemiko trgam.</p>
                        <p>Povedal bom pa samo zaključek tega, kar sem tako ali tako imel namen
                           povedati. Vsi skupaj v tej dvorani govorimo, plebiscit da, samostojnost
                           in suverenost da, izstop Slovenije iz SFRJ da. Kakšno samostojno
                           slovensko državo hočemo? Demokratično, zgrajeno po najvišjih evropskih
                           standardih. Torej, kaj in koga čakamo? Zato podprimo slovensko
                           predsedstvo, to je naše predsedstvo, podprimo slovensko vlado, tudi to je
                           naša vlada, podprimo medstrankarski sporazum, to je naš sporazum, bodimo
                           vsaj tu enotni. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Milan Aksentijević.</p>
                     </sp>
                     <sp who="#sp.AksentijevićMilan">
                        <speaker>MILAN AKSENTIJEVIĆ:</speaker>
                        <p>Želel bi govoriti o izjavi vlade, ne pa o neposredni izjavi Skupščine, ki
                           smo jo dobili pravkar na klop. Kolikor sem lahko videl, je ta izjava
                           sprejemljiva. Vendar pa je tudi v nasprotju s tistim, kar je ponudila
                           vlada v svojem dokumentu. Čeprav ne sprejemam tistega, kar je napisal
                           Boris Jež, novinar, o tem, kako naj se obnašajo in pišejo novinarji, o
                           tem, kar nas čaka po plebiscitu. Načelno sem za plebiscit, čeprav sem
                           globoko prepričan, da je novinar človek, ki mu je v osnovi njegovega dela
                           boj za resnico in samo resnico in za prikazovanje te resnice svojemu
                           narodu.</p>
                        <p>Jaz lahko nekako razumem Borisa Ježa, ker je novinar in človek, ki želi s
                           svojim delom tudi nekaj zaslužiti. Vendar, nikako pa ne morem sprejeti,
                           da so dokumenti vlade enaki tistemu kar bo napisal takšen novinar, ki
                           želi nekaj zaslužiti. Zato odklanjam, da nastopa vlada s svojim programom
                           po scenariju Borisa Ježa. Namesto napisanih konstrukcij, potrebujemo
                           vzporedne pokazatelje in analize, konkretno koliko nas to stane in to po
                           vseh elementih, ne samo denarno, kako bomo nadoknadili to kar izgubljamo
                           z odcepitvijo od skupne domovine, kako nadoknaditi to za 30 % nižjo
                           proizvodnjo in kako to obdobje preživeti, da nam ne bi bilo slabše,
                           temveč boljše, kot nam je danes.</p>
                        <p>Kaj bom s tem pridobil, če rečem, da sem od danes naprej svoboden in
                           neodvisen? Danes je svet tako prepleten in tako odvisen, da je celo
                           največja velesila odvisna od volje Generalne skupščine Združenih narodov
                           in je prisiljena, da jo vpraša ali sme uporabiti vsa sredstva prisile za
                           zavarovanje  svojih lastnih interesov.To so danes Američani morali
                           narediti; svet se je spremenil. Kaj mi mislimo, da bomo manj odvisni od
                           bivše Jugoslavije kot smo danes in od sosedov in celega sveta? Ne, svet
                           je danes prepleten, odvisen in povezan, pa če to želimo ali ne.</p>
                        <p>Naj grem po vrsti glede tega vladnega dokumenta.</p>
                        <p>V poglavju "Pomen in namen Plebiscita", na 5. strani piše:</p>
                        <p>"da ustavna kriza in vprašanje urejanja novih odnosov med narodi
                           Jugoslavije ni mogoče  rešiti niti z dodatnimi amandmaji k ustavi
                           SFRJ."</p>
                        <p>To ugotovitev sta nam predvčerajšnjem demantirala gospoda, to je naš
                           predsednik Skupščine dr. Bučar in predsednik Skupščine Hrvatske, dr.
                           Domjan, z izjavo, da se strinjajo, da se podpre program ukrepov premiera
                           Markovića za ustavne spremembe. S tem je ta argument postal neresničen.
                           In vse kar na podlagi tega argumenta za tem stoji.</p>
                        <p>Na isti strani piše: "Za dogovarjanje z drugimi narodi je Republika
                           Slovenija poudarila tale izhodišča:</p>
                        <p>1. Načelo priznavanja obstoječih meja med republikami;</p>
                        <p>2. Pravico do ustavne ureditve in odnosov v vsaki republiki, v skladu z
                           interesi narodov in narodnosti;</p>
                        <p>3. Pripravljenost za sporazumno ureditev bodočih odnosov med narodi;</p>
                        <p>4. Spoštovanje načela in pravila mednarodnega prava.</p>
                        <p>Na prvi pogled so vsa ta načela sprejemljiva in izgledajo normalna.
                           Vendar pa globlja analiza prvega pogoja kaže, da je le-ta nesprejemljiv
                           in nemogoč za večino jugoslovanskih narodov. Zakaj? Zato, ker je meja med
                           jugoslovanskimi sedanjimi državami postavljena na povsem administrativni
                           delitvi, ker v Jugoslaviji ni bilo pomembno kje kdo živi, temveč kako bo
                           kar najbolje deloval sistem oblasti - države. Po tem načelu predstavnikov
                           oblasti Republike Slovenije bi bili trije jugoslovanski narodi obsojeni
                           in prisiljeni raztrgani živeti v treh državah. In to v eni kot "svoji" in
                           v drugih dveh "tujih" državah.</p>
                        <p>Preseneča me, kako lahko nekaj takega predlaga vodstvo enega naroda, ki
                           je v zgodovini, po krivici mnogih dejavnikov, bil razbit in obsojen, da
                           živi v treh državah. In to je drago plačil z izginitvijo iz drugih dveh
                           držav, razen iz matične. Zakaj hoče vodstvo naprtiti slovenskemu narodu
                           odgovornost, da je svoje sonarodnjake, da ne rečem sobrate, s katerimi je
                           v zgodovini skozi boj za nacionalni obstoj to zagotovil v skupni državi
                           Jugoslaviji.</p>
                        <p>Ne morem verjeti, da sedanje vodstvo Republike Slovenije ne ve, da s tem
                           ko postavlja to pogoj za skupen obstoj in razgovor, niti hrvatski niti
                           srbski niti muslimanski narod, tega ne bo sprejel. In na ta način smo
                           prevalili zgodovinsko odgovornost na druge, da so krivi, ker nočejo v
                           skupno domovino, pa naj se le-ta imenuje kakorkoli že. To ni pogoj za
                           doseganje sporazuma, temveč nasprotno, to je pogoj, da do sporazuma ne
                           pride.</p>
                        <p>Naj preidem na 25. stran, kjer je govor o manjšinah. Mislim, da je pošten
                           odnos, da se sedanje pravice madžarski in italijanski narodni skupnosti
                           zagotovijo in ustvarijo pogoje za še nadaljnjo širitev teh pravic. Vendar
                           v tem dokumentu ni niti besede o tem, kako bomo po veljavni ustavi
                           zaščitili okoli 300.000 enakopravnih občanov Republike Slovenije, ki bodo
                           po sprejetem plebiscitu postali nacionalne manjšine.</p>
                        <p>Če želimo svobodno odločanje teh naših občanov za plebiscit, moramo tem
                           novim nacionalnim manjšinam sedaj zagotoviti tisto, kar pripada
                           italijanski, madžarski in vsaki drugi manjšini - pravico do šole,
                           kulture, jezika itd. Nenazadnje so jim to omogočili gospodarji v Zahodni
                           Evropi, h katerim so prišli delat. Torej, potrebno jim je omogočiti vse
                           kar bo prispevalo k ohranitvi njihove nacionalne biti.</p>
                        <p>V tem dokumentu tudi ni nobenega govora o drugih avtohtonih narodih in
                           skupnostih, kot na primer o Hrvatih, ki bodo ostali s te strani meje, kot
                           tudi ne o Srbih v Beli Krajini. Vsem njim je treba omogočiti vse pogoje
                           za obstoj njihove nacionalne biti.</p>
                        <p>V tem gradivu sem opazil tudi druge "argumente", o tem bodo lahko več
                           povedali kolegi v ekonomskem delu.</p>
                        <p>Sedaj pa bi želel povedati nekaj kot glasno razmišljanje, ne pa kot
                           odgovor predsedniku Predsedstva Republike Slovenije, tovarišu Kučanu.
                           Preseneča me, da je tudi on vključil armado kot morebitnega bodočega
                           krivca za neuspeh plebiscita, ko pa je tudi sam poudaril, da je JLA
                           armada tudi slovenskega naroda. Jaz bom v tej skupščini še enkrat
                           ponovil, da je armada JLA vseh narodov in narodnosti Jugoslavije, da je
                           spoštovala in da bo spoštovala ustavo in zakone Jugoslavije in da bo z
                           vsemi sredstvi preprečila prelivanje krvi med jugoslovanskimi narodi. To
                           bomo prav gotovo v imenu vseh nas in narodov ter narodnosti Jugoslavije
                           in v imenu njihove svobode in demokracije in v imenu sedanjih
                           demokratičnih procesov v Jugoslaviji, tudi storili.</p>
                        <p>Glede ustvarjanja nove partije, nove Zveze komunistov - Gibanja za
                           Jugoslavijo; jaz kot pripadnik JLA nisem kriv, ker večina ljudi, pa
                           čeprav so to komunisti, verjamejo v družbeno ureditev po meri človeka,
                           kar je naš predsednik Kučan, ko je govoril o bodočnosti Jugoslavije, že
                           ponudil jugoslovanskim narodom. Nenazadnje, vsak človek ima pravico, da
                           verjame in se opredeli, upoštevajoč lastno prepričanje, da čeprav je to
                           pripadnik armade. Verjamem, da bo tudi slovenski narod verjel in znal
                           razumeti sedanje sporočilo svojega predsednika republike.</p>
                        <p>Na koncu želim vsem nam veliko sreče na skupni demokratični poti nove
                           Jugoslavije.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Andrej Šter.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Spoštovani. Za celovito informacijo je po mojem potrebno povedati
                           naslednje. Po kakršnihkoli mednarodnih normah in izkušnjah je normalno
                           izglasovan plebiscit s pozitivno odločitvijo nad polovične večine
                           udeležencev. Glasovalni izidi z nad 90 % večino me osebno celo navdajajo
                           z dvomom v verodostojnost odločitve. Ne nazadnje smo nedavno tega zvedeli
                           za 107 % uspeh nekega kandidata na volitvah.</p>
                        <p>Ne glede na to, udeležba na plebiscitu, na plebiscitnih izjavljanjih, je
                           pogosto daleč pod 50 % in to celo v tradicionalno plebiscitni Švici.
                           Cenzus, ki si ga postavljamo, torej 50 % celega volilnega telesa za
                           pozitivno odločitev, je zato prostovoljno dviganje lestvice, ki jo bomo,
                           sem prepričan, preskočili.</p>
                        <p>Mednarodna javnost pa takih prostovoljnih mazohistov ne ceni vedno ravno
                           zelo visoko. Vendar vlada in predsedstvo pod takim pogojem sprejema
                           soodgovornost za izvedbo in uspeh plebiscita, zato bom glasoval za
                           predlagani zakon. Hkrati želim opozoriti na naslednje. Da plebiscit bo,
                           sem izvedel pred enim tednom. Tedaj sem namreč izvedel, da je na sestanku
                           Zveze rezervnih vojaških starešin, pred dnevi v Kranju, eden od
                           govornikov opozarjal, da rezervni oficirji morajo pametno glasovati na
                           referendumu in da je že jasno kaj je pametna odločitev, saj je oborožena
                           sila Jugoslavije pač enotna. To me je napotilo k dvema sklepoma:</p>
                        <p>1. Plebiscit bo in  je realno izvedljiv, saj se vojska pač ukvarja samo z
                           resnim nasprotnikom. In;</p>
                        <p>2. Zelo potrebno je, da je sporočilo našega nocojšnjega sestanka
                           Sloveniji in Slovencem naslednje: Slovenski poslanci smo za referendum.
                           In bomo opravili svoj del naloge. To pa ne bo lahko in uspeh bomo dosegli
                           le ob sodelovanju vseh ljudi, ki dobro v srcu mislimo. Hvala.
                              <stage type="vocal">(Ploskanje.)</stage>
                        </p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Marcel Štefančič.</p>
                     </sp>
                     <sp who="#sp.ŠtefančičMarcel">
                        <speaker>MARCEL ŠTEFANČIČ:</speaker>
                        <p>Spoštovano predsedstvo. Hvala. Predsednik in seveda slovenski parlament.
                           Upam, da smo bili deležni purgatorijuma, da je stvar pri kraju, vsaj tak
                           občutek imam. Dejal bi samo to, da preden sem prebral tisto lepo misel, s
                           katero zaključuje predsedstvo izjavo, ki jo ponuja v sprejem, ko govori o
                           prijazni prihodnosti, namreč, da se o prijaznosti, recimo prijaznih
                           obrazih, očeh, in prijaznih mislih, govoril danes na klubu Demosa v
                           prepričanju, da bi ta prijaznost iz našega parlamenta se prelila seveda
                           potem tudi navzven. In zato seveda to prijaznost želim, da bi vsaj nekaj
                           nje šlo v ta tok, ki se mu pravi slovenska odločitev, za slovensko
                           samostojnost, za slovensko svobodo. In mislim, da je pravzaprav čas, ko
                           bi naj šli k glasovanju in ko naj bi šli k odločanju, seveda čimbolj z
                           aklamacijo, da je ta čas tudi napočil. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Imam še enega prijavljenega, to je gospod Gradišar.</p>
                     </sp>
                     <sp who="#sp.GradišarCvetko">
                        <speaker>DR. CVETO GRADIŠAR:</speaker>
                        <p>Strah, stiska in posledične težave, razni črni scenariji, variante,
                           preračunavanja in izračunavanja, so se vse bolj kazale, vsaj v strankah
                           in v informativnih občilih, v nekih kristalih. Ljudska pričakovanja,
                           zadovoljstvo pa v refuziji ali v rasutem stanju. Rekel bi da ljudje
                           poznajo svojo pot, ki je samo njihova, bistvena, ker je na izvorih
                           življenja in dela. Napočil je končno trenutek, da izbirajo med
                           gospodarjem in hlapcem svoje duše, upanja in smisla, ali med kapitalom in
                           brodolomcev svoje usode in pa med arhitektom svoje skupne hiše in
                           domovanja Slovencev, državljanov Slovenije.</p>
                        <p>Vis-a-vis demokracije, strank, to kar je bilo zdaj govora o tem; mučno je
                           bilo tudi meni, ker sem član parlamenta, da smo posebno danes v tem
                           svečanem trenutku, uprizarjali lovopust na drugače misleče. Razumevanje
                           in milost, pozaba in ne stvar opozicije ne nepozicije. In če bi se
                           izrazil v športnem duhu, tako eni in drugi, naj bo ta tekma športna,
                           radoživa, korektna, ne pa, da eni ali drugi "driblamo" nasprotnikovo
                           moštvo, svoje ljudi in potem zaradi avtogola v zadnji minuti, zadnji
                           sekundi, izpademo iz evropske lige. Pa nisem športnik, ampak primera
                           radi.</p>
                        <p>Druga stvar, ki se mi utrinja, da cagavost, če bi Slovenci tako se
                           razmnoževali - naj mi bo oproščeno - bodi ljubezen ali kakorkoli že, če
                           bi tako bili cagavi, bi izumrli v eni generaciji. Znano je, da je človek
                           samo tisto, kar še ni. Upanje in zaupanje in ta njegova volja, odločitev,
                           je svobodna, odgovorna in je zastonj, nima cene, nima scenarija, nima
                           preračunavanja. Srce me boli, ko slišim: "To je stvar srca, pameti in
                           denarnice." Zanimivo, kot da bi bil človek trodelna omara. Drugi
                           pregovor,  replika, ki je bila na televiziji izrečena: "Plebiscit bo
                           padel v prazni prostor." Saj smo že razvojno vakuumsko pakirani v
                           Jugoslaviji.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. S tem je lista prijavljenih razpravljalcev izčrpana in s tem
                           tudi jaz zaključujem razpravo. Moram pa zbor opozoriti, da imamo opravka
                           z nekaj amandmaji in mora o njih Ustavna komisija zavzeti stališče. Zato
                           bi odredil pol ure pavze, hkrati pa apeliral na vse poslance, da se tega
                           termina držijo, ker lahko se nam zgodi, da se po vsej tej slovesnosti in
                           razpravah soočimo z banalnim dejstvom, da ne bo foruma, če ne bo ljudi.
                           Prosim, da to upoštevate. Hvala lepa.</p>
                        <p>Torej, člane ustavne komisije pa prosim, da se neposredno takoj zberemo v
                           običajnih prostorih.</p>
                     </sp>
                     <stage type="time">(Seja je bila <time to="1990-12-06T17:00:00" xml:id="stage.t.2">prekinjena ob 17. uri</time> in se je <time from="1990-12-06T17:50:00" xml:id="stage.t.3">nadaljevala ob 17.50
                           uri</time>.)</stage>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Nadaljujemo sejo. Torej kot poročevalec Ustavne komisije moram poročati o
                           stališčih, ki jih je ta zavzela glede predlaganih amandmajev.</p>
                        <p>Poslanec Anton Tomažič je predlagal, da se 3. člen spremeni tako, da se
                            glasi: "Odločitev, da Republika Slovenija postane samostojna in
                           neodvisna država je sprejeta, če se je plebiscita udeležila večina
                           glasovalnih upravičencev in se je za to odločitev izrekla večina
                           udeležencev plebiscita."</p>
                        <p>Torej mislim, da tega amandmaja ustavna komisija ni sprejela, ker je že
                           praktično konsumiran v stališčih, ki jih je ustavna komisija že
                           obravnavala.</p>
                        <p>Potem je bil amandma poslancev Vitomirja Grosa in Zvoneta Žagarja, da se
                           k 4. členu besedila doda še drugi odstavek, ki se glasi: "razdružitev s
                           SFRJ se izvede v roku dvanajstih mesecev od dneva izvedbe plebiscita.
                           Ustavna komisija proti vsebini tega amandmaja ni imela nobenih načelnih
                           razlogov proti, vendar smatra, da je to podaljševanje roka, ki je v
                           predlogu zakona že upoštevan. Predlog zakona namreč predvideva, da se v
                           roku šestih mesecev sprejmejo vsi potrebni ukrepi za izvedbo rezultatov
                           tega plebiscita, to se pravi, da ta amandma pravzaprav že odgodi končni
                           rok, podaljšuje končni rok še za eno isto dobo. Zato komisija smatra, da
                           tega amandmaja ne bi sprejeli.</p>
                        <p>Enako je pravzaprav tudi z usodo amandmaja, ki sta ga predložila ista
                           delegata in ki predvideva, naj bi se za besedilo sedanjega 11. člena
                           dodal še nov 11a. člen, ki bi se glasil: "Plebiscitarno opredeljevanje in
                           odločanje na podlagi tega zakona v ničemer ne izčrpa trajne in
                           neodtujljive pravice slovenskega naroda do samoodločbe in še posebej ne
                           pravice do državne samostojnosti in neodvisnosti." Ustavna komisija tudi
                           proti temu amandmaju nima nobenih vsebinskih prigovorov. Vsebinsko se s
                           tem amandmajem v celoti strinja, vendar smatra, da je ta amandma
                           nepotreben, ker pravzaprav statuira neko pravico, ki je razumljiva sama
                           po sebi oziroma izhaja iz pravnega reda in mednarodnih odnosov. Tako, da
                           tega amandmaja ne bi bilo treba sprejemati. Hvala lepa.</p>
                        <p>Torej glede na proceduro, predvideno z našim poslovnikom, mora ta zbor
                           najprej glasovati o posameznih amandmajih. Torej, stališče ustavne
                           komisije ste slišali in sedaj dajem najprej na glasovanje predlog
                           .Prosim? Gospod Gros želi še besedo. Prosim.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Očitno komisija ni razumela kaj smo hoteli s prvim amandmajem. V 4. členu
                           piše sicer, da sprejme v šestih mesecih, vendar sprejme predpise.
                           Dokončna izvedba pa s tem rokom ni določena. In zato smo mi dali ta
                           amandma 12 mesecev. Rok je važen do kdaj mora biti postopek zaključen.
                           Dve fazi sta tukaj. Eno je sprejetje predpisa, drugo je pa dokončna
                           odločitev.</p>
                        <p>Podobno je s tistim drugim amandmajem, ki govori o neodtujljivi pravici
                           do samoodločbe. Mi dobro vemo, da se je v zadnjih letih veliko govorilo,
                           da je bila samoodločba konsumirana takrat ob avnojski odločitvi in na
                           osnovi tega zakona, če slučajno plebiscit pade, kar sicer nisem
                           prepričan, da bo padel, jaz sem prepričan, da bo uspel, ampak, če bi se
                           slučajno kaj nepredvidenega zgodilo, ne smemo dopustiti, da konsumiramo
                           to pravico in bi vseeno prosil, da amandmaja podprete. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ali želi še kdo diskutirati k amandmajem? V kolikor ne, bi
                           prešli na  glasovanje o amandmajih.</p>
                        <p>V ta namen je potrebno najprej ugotoviti sklepčnost in bi najprej pozval
                           delegate Družbenopolitičnega zbora, da dvignejo karton: navzočih je 66
                           delegatov, kvorum je podal.</p>
                        <p>Prosim delegate zbora občin: navzočih je 69 delegatov in je kvorum tudi v
                           tem primeru podan.</p>
                        <p>Prosim še delegate Zbora združenega dela: navzočih je 66 delegatov in je
                           tudi v tem primeru zadostno število za glasovanje.</p>
                        <p>Skupaj je torej prisotnih 201 delegat in lahko glasujemo.</p>
                        <p>S tem prehajam na glasovanje najprej o predlogu amandmaja k 3. členu, kot
                           ga je podal poslanec Anton Tomažič.</p>
                        <p>Kdo je, prosim, za ta amandma?</p>
                     </sp>
                     <sp who="#sp.BuserStanko">
                        <speaker>DR. STANKO BUSER:</speaker>
                        <p>Gospod predsednik, jaz bi prosil, da se pri vsakem ne pove samo ime,
                           temveč tudi prečita, za kaj gre.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Dobro, še enkrat prečitam ta člen: "Odločitev, da Republika Slovenija
                           postane samostojna in neodvisna država, je sprejeta, če se je plebiscita
                           udeležila večina glasovalnih upravičencev in se je za to odločitev
                           izrekla večina udeležencev plebiscita."</p>
                        <p>Kdo je prosim za, naj dvigne karton? Torej 44 za. Kdo je proti? 108
                           proti. Kdo se je vzdržal? 39 vzdržanih.</p>
                        <p>Ugotavljam torej, da predlog ni dobil potrebne večine in je zato
                           odklonjen.</p>
                        <p>Prehajamo na glasovanje o amandmaju Vitomirja Grosa in Zvoneta Žagarja k
                           4. členu; in sicer se glasi takole: "V 4. členu besedila se doda drugi
                           odstavek, ki se glasi: "Razdružitev s SFRJ se izvede v roku 12 mesecev od
                           dneva izvedbe plebiscita."</p>
                        <p>Kdor je prosim za, naj dvigne roko. 72 za. Kdo je proti? 80 proti. Kdo se
                           je vzdržal? 42 vzdržanih.</p>
                        <p>Ugotavljam, da predlog ni dobil potrebne večine.</p>
                        <p>Prehajamo na  glasovanje o amandmaju istih dveh poslancev, in sicer, da
                           se k 11. členu doda nov 11a člen, ki se  glasi: "Plebiscitarno
                           opredeljevanje in odločanje na podlagi tega zakona v ničemer ne izčrpa
                           trajne in neodtujljive pravice slovenskega naroda do samoodločbe, in še
                           posebej ne pravice do državne samostojnosti in neodvisnosti."</p>
                        <p>Kdo je prosim za ta predlog? <stage type="vote">(117 za.)</stage> Kdo je proti?
                           <stage type="vote">(20 proti.)</stage> Vzdržani? <stage type="vote">(58)</stage>.</p>
                        <p>Torej na podlagi tega volilnega rezultata ugotavljam, da je ta amandma
                           sprejet in se glasi tako, da se za 11. členom doda nov 11a člen - mislim,
                           da bi ga lahko preoblikovali v 12. člen - in se glasi: "Plebiscitarno
                           opredeljevanje in odločanje na podlagi tega zakona v ničemer ne izčrpa
                           trajne in neodtujljive pravice slovenskega naroda do samoodločbe, in še
                           posebej ne pravice do državne samostojnosti in neodvisnosti."</p>
                        <p>S tem je glasovanje o amandmajih končano in prehajamo na glasovanje o
                           zakonu v celoti. Najprej je treba odločiti v tem zboru, ali glasujemo
                           poimensko. Tukaj imam dva predloga; enega v imenu skupine poslancev, ki
                           ga je podal Janez Lampret, in drugega v osebnem imenu Huberta Požarnika.
                           Ali poslanca vztrajata pri svojem predlogu? Ne vztrajata. Potem bo
                           glasovanje pač normalno. Poslanec Ciril Kolešnik je posebej prosil, ker
                           ima po poslovniku pravico, da obrazloži zakaj bo glasoval, tako kot pač
                           misli glasovati.</p>
                     </sp>
                     <sp who="#sp.KolešnikCiril">
                        <speaker>CIRIL KOLEŠNIK:</speaker>
                        <p>Spoštovani predsednik skupščine, spoštovani predsednik Predsedstva
                           Republike Slovenije, spoštovani predsednik Izvršnega sveta, člani vlade,
                           člani predsedstva, poslanke, poslanci. Spoštovanje do stranke mi je
                           narekovalo, da se nisem oglasil v razpravi. Želim pa v skladu s 125.
                           členom poslovnika javno povedati, zakaj se bom odločil ob tem glasovanju.
                           Plebiscit je streznitev slovenske politike, je zapisal, mislim da gospod
                           Kreft in mislim, da ta članek, v katerem je to zapisal, ni v korist
                           iskrenega sodelovanja.</p>
                        <p>Zato želim z vso resnostjo v svojem imenu povedati, da sem za samostojno
                           in suvereno Slovenijo in da bi se začetni procesi čim preje končali. Če
                           bo zakon izglasovan, se bom na svojem volišču izrekel za. Toda 3. člen
                           predlaganega zakona mi ne daje možnosti, da bi se danes drugače odločil,
                           kot da se vzdržim. Zato, ker ni pošteno, niti potrebno, da bi se izničili
                           napori, iskreno prizadevanje in pripravljenost odločati se, vseh tistih,
                           ki bodo ali naj bi na voliščih izrazili svoj odnos in imajo interes
                           odločiti z glasovanjem na teh voliščih širom te naše prelepe
                           Slovenije.</p>
                        <p>Pri vsej vzhičenosti, konec koncev na ta Miklavžev dan, ni dobro "talati"
                           vzhičene naivnosti in ne vem kakšnih lepih ali slabih darov. Tega
                           decembra leta 1990 ostanimo raje na realnih tleh. Sicer pa se parlamentu
                           ne umira, niti ne se ljubi, ampak v parlamentu so le interesi. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Sedaj prihajamo na glasovanje o zakonu kot celoti. Ker iz
                           dvorane nihče ni odšel, mislim, da ni potrebno ponovno preverjanje
                           glasovanja.</p>
                        <p>Kdo je prosim za ta zakon? <stage type="vote">(203 poslanci.)</stage> Kdo je prosim
                           proti zakonu? <stage type="vote">(Nihče.)</stage> Se je kdo vzdržal? <stage type="vote">(4
                              vzdržani.)</stage>
                        </p>
                        <p>Ugotavljam, da je zakon sprejet.</p>
                        <p>Potem glasujemo še o dodatnih sklepih, kot so bili predlagani. Matjaž
                           Šinkovec je predlagal, da se ob sprejemu zakona o plebiscitu sprejme še
                           dodatni sklep. Skupščina Republike Slovenije in Izvršni svet Skupščine
                           Republike Slovenije bosta k nadzoru priprave in izvedbe plebiscita
                           povabila predstavnike parlamentov in vlad sosednjih in drugih evropskih
                           držav in mednarodnih organizacij. Jezikovno tekst ni bil pregledan, ampak
                           takšnega kot je dajem na glasovanje, kot je.</p>
                        <p>Kdo je prosim za? <stage type="vote">(205 za)</stage> Torej za je glasovalo 205
                           poslancev. Je kdo proti? <stage type="vote">(Nihče.)</stage> Se je kdo  vzdržal?
                              <stage type="vote">(Tudi nihče.)</stage>
                        </p>
                        <p>Ugotavljam, da je predlog soglasno sprejet.</p>
                        <p>Potem imamo še predlog, da se pošlje vsem Slovencem po svetu poziv, s
                           katerim bo Skupščina Republike Slovenije obvestila vse Slovence po svetu
                           o svoji odločitvi o razpisu in izvedbi plebiscita za državno samostojnost
                           in neodvisnost Republike Slovenije in s katerim bo vse Slovence po svetu
                           pozvala, naj se vključijo v uspešno uveljavljanje svoje domovine kot
                           samostojne in neodvisne države. Besedilo poziva oblikuje Komisija
                           Skupščine Republike Slovenije za Svetovni slovenski kongres.</p>
                        <p>Kdo se prosim s tem predlogom strinja? <stage type="vote">(193 za.)</stage> Je kdo
                           proti? <stage type="vote">(Nihče.)</stage> Se je kdo vzdržal? <stage type="vote">(8
                              vzdržanih.)</stage>
                        </p>
                        <p>Ugotavljam, da je ta predlog sprejet.</p>
                        <p>Zdaj prehajamo najprej na sprejem pisma o namerah, ki ga je predložilo
                           temu zboru Predsedstvo Republike Slovenije. Ker je bilo podanih nekaj
                           predlogov za spremembe, formalno je bil samo Peršakov predlog oblikovan v
                           pisni obliki, in prosim predstavnika predsedstva, gospoda Kmecla, da poda
                           svoje stališče.</p>
                     </sp>
                     <sp who="#sp.KmeclMatjaž">
                        <speaker>DR. MATJAŽ KMECL:</speaker>
                        <p>Spoštovani gospod predsednik, spoštovani gospodje poslanci, gospe
                           poslanke. Predlog, ki ga je dal gospod Peršak za spremembo tega pisma o
                           dobrih namenih, ki ne nameravajo odpeljati seveda v pekel, je docela
                           akceptabilen, sprejemljiv, in tako predlagamo, naj bi se ta del 1. točke
                           pisma glasil: "Temeljila bo na človekovih svoboščinah, delu in
                           podjetništvu, na socialni pravičnosti in varnosti za vse, na ekološki
                           odgovornosti ter na najboljših demokratičnih slovenskih in evropskih
                           tradicijah."</p>
                        <p>Tu se dotaknem predlogov, ki jih je prikazal še gospod Šeligo. Potem pa,
                           ker je že omenjena formulacija o človekovih svoboščinah, bi se v
                           naslednjem stavku pač ta stvar izpustila. V tem smislu naj bi se glasil
                           ta stavek: "Bo razvijala politično parlamentarno demokracijo in na ravni
                           sodobnih spoznanj varovala državljanske pravice, ustvarjala lasten
                           gospodarski sistem..." in tako naprej, kakor je tekst predložen.</p>
                        <p>Drugi predlog gospoda Peršaka je bil, naj bi se pod 3. točko glasil konec
                           prvega stavka: "Storila bo vse potrebno, da bo nova država Republika
                           Slovenija dejansko izvrševala oblast na celotnem ozemlju Republike
                           Slovenije"; zaradi jasnosti in čistosti formulacije naj bi se to vneslo.
                           To pa mislim, da je tudi vse. Prosim? Ni bil, potem je bil pa Šeligo.
                           Dobro, mislim, da je vseeno umesten. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Ali se predlagatelji strinjajo s temi? Hvala. Potem dajem predlog
                           tega pisma na glasovanje.</p>
                        <p>Kdo je prosim za? <stage type="vote">(201 za.)</stage> Proti? <stage type="vote">(Nihče.)</stage>
                           Vzdržani? <stage type="debate">(Tudi ne.)</stage>
                        </p>
                        <p>Ugotavljam, da je to besedilo soglasno sprejeto.</p>
                        <p>Dajem na glasovanje gradivo, ki ga je predložil Izvršni svet, ki ima
                           naslov: "Osamosvajanje Slovenije" in ki obravnava vprašanje v zvezi s
                           posledicami plebiscita.</p>
                        <p>Kdo je prosim za? <stage type="vote">(187 za.)</stage>Kdo je proti? <stage type="vote">(1
                           proti.)</stage> Koliko je vzdržanih? <stage type="vote">(7 vzdržanih.)</stage>
                        </p>
                        <p>Ugotavljam, da je to gradivo tudi sprejet.</p>
                        <p>In končno prihajamo še na glasovanje o razglasu, ki ga pošlje skupščina v
                           zvezi s plebiscitom. Tu so bile v zadnjem odstavku sprejete določene
                           organizacijske spremembe, vsebinsko pa je popolnoma enako. Potem dajem
                           kar ta predlog, tak kot je predložen, na glasovanje.</p>
                        <p>Kdo je prosim za? <stage type="vote">(195 za.)</stage> Kdo je proti?
                           <stage type="vote">(Nihče.)</stage> Se je kdo vzdržal? <stage type="vote">(1 vzdržan.)</stage>
                        </p>
                        <p>Ugotavljam, da je tudi ta razglas sprejet.</p>
                        <p>S tem je dnevni red skupne seje izčrpan in sejo zaključujem. Hkrati bi pa
                           opozoril, da predsednik Družbenopolitičnega zbora in Zbora občin
                           obveščata delegate, da bosta zbora takoj nadaljevala s sejo. Gre samo za
                           vprašanje ene točke, ki baje mora biti danes sprejeta.</p>
                        <p>Obveščamo še, da bo seja Zakonodajno-pravne komisije danes, dne
                           6.12.1990, neposredno po zaključku seje, v sobi št. 209/II. v prostorih
                           Skupščine Republike Slovenije. Na seji bomo obravnavali samo predlog
                           zakona o intervencijah v gospodarstvu. Hvala lepa.</p>
                     </sp>
                     <stage type="time">(Seja je bila <time to="1990-12-06T18:20:00" xml:id="stage.t.4">zaključena dne 06.12.1990 ob 18.20
                        uri</time>.)</stage>
                  </div>

               </div>
            </div>
         </div>
      </body>
   </text>
</TEI>
