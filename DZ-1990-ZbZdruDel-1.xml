<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
            <title>1. seja (7. in 9. maj 1990)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Andrej Pančur</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref>
               </p>
            </availability>
            <date when="2015-11-26+01:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
                  <title>1. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(7. in 9. maj 1990)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=E2FAA0A147A79FA4C1257C460046E089">(<date>2015-11-26</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
                            infrastrukturnega programa Inštituta za novejšo zgodovino</p>
         </projectDesc><xi:include xmlns:xi="http://www.w3.org/2001/XInclude" href="taxonomy.xml"/></encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2015-11-26">
            <name>Andrej Pančur</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2015-11-26+01:00">
            <name>Andrej Pančur</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>ZBOR ZDRUŽENEGA DELA</head>
               <head>(1. seja - 7. in 9. maj 1990)</head>
               <item>
                  <list rend="ordered">
               <head>PRED DNEVNIM REDOM: STRAN</head>
               <item n="1">Izvolitev Mandatno-imunitetne komisije Zbora združenega dela Skupščine Republike 
                  Slovenije ter verifikacija mandatov delegatov v zboru (kasneje 1. in 2. točka dnevnega 
                  reda - obravnavano pred sprejetjem dnevnega reda) ............ 2<list rend="simple">
                     <head>GOVORNIKA:</head>
                     <item>Andrej Šter ........................................... 2</item>
                     <item>Jože Studenčnik ....................................... 3</item>
                  </list></item>
               <item n="2">Določitev dnevnega reda ............................... 3<list rend="simple">
                  <head>GOVORNIKI:</head>
                  <item>mag. Boštjan Kovačič .................................. 5</item>
                  <item>Franc Ban ............................................. 5</item>
                  <item>Andrej Šter ........................................... 5</item>
                  <item>Jože Zupančič ......................................... 6</item>
                  <item>Jaša L. Zlobec ........................................ 6</item>
                  <item>Andrej Šter ........................................... 7</item>
                  <item>Jaša L. Zlobec ........................................ 7</item>
                  <item>Jože Zupančič ......................................... 8</item>
                  <item>Andrej Šter ........................................... 8</item>
                  <item>mag. Boštjan Kovačič .................................. 8</item>
                  <item>dr. Primož Rode ....................................... 9</item>
                  <item>Jože Berlec .......................................... 10</item>
               </list></item>
                  </list>
               </item>
               <item>
                  <list rend="ordered">
               <head>DNEVNI RED:</head>
               <item n="1">Obravnava začasnega poslovnika Skupščine Republike Slovenije (3. točka dnevnega reda) ............................. 10<list rend="simple">
                  <head>GOVORNIKI:</head>
                  <item>mag. Boštjan Kovačič ................................. 11</item>
                  <item>Vlasta Sagadin ....................................... 11</item>
                  <item>Marino Domio ......................................... 12</item>
                  <item>Jaša L. Zlobec ....................................... 12</item>
                  <item>Andrej Šter .......................................... 12</item>
                  <item>Jože Zupančič ........................................ 12</item>
                  <item>Andrej Šter .......................................... 13</item>
                  <item>Andrej Šter .......................................... 14</item>
                  <item>Jože Zupančič ........................................ 15</item>
                  <item>Andrej Šter .......................................... 15</item>
                  <item>Matija Škof .......................................... 17</item>
                  <item>Andrej Šter .......................................... 17</item>
                  <item>Jaša L. Zlobec ....................................... 17</item>
                  <item>Andrej Šter .......................................... 18</item>
                  <item>mag. Boštjan Kovačič ................................. 19</item>
                  <item>Jože Zupančič ........................................ 19</item>
                  <item>Andrej Šter .......................................... 19</item>
                  <item>Andrej Šter .......................................... 20</item>
                  <item>Jaša L. Zlobec ....................................... 20</item>
                  <item>Andrej Šter .......................................... 21</item>
                  <item>Karel Vukovič ........................................ 21</item>
                  <item>Andrej Šter .......................................... 22</item>
                  <item>Jaša L. Zlobec ....................................... 22</item>
                  <item>Matija Škof .......................................... 22 </item>
               </list></item>
               <item n="2">Predlog zakona o ratifikaciji sporazuma o garanciji med SFR Jugoslavijo in 
                  Mednarodno banko za obnovo in razvoj (projekt vodovod in kanalizacijo v 
                  Slovenskem primorju YU 3070) (6. točka dnevnega reda) ............................. 22<list rend="simple">
                     <head>GOVORNIKA:</head>
                     <item>Andrej Muren ......................................... 22</item>
                     <item>Miroslav Zemljič ..................................... 23</item>
                  </list></item>
               <item n="3">Predlog zakona o ratifikaciji sporazuma o garanciji med SFR Jugoslavijo in 
                  Mednarodno banko za obnovo in razvoj (projekt za vodovod in kanalizacijo v Istri YU 3069) (5. točka dnevnega reda) ............................. 23</item>
               <item n="4">Nadaljevanje obravnave začasnega poslovnika Skupščine Republike Slovenije (3. točka dnevnega reda) ............................. 23<list rend="simple">
                  <head>GOVORNIKI:</head>
                  <item>Andrej Šter .......................................... 23</item>
                  <item>Zdravko Zabukovec .................................... 24</item>
                  <item>Andrej Šter .......................................... 24</item>
                  <item>Jaša L. Zlobec ....................................... 24</item>
                  <item>Marjan Starc ......................................... 25</item>
                  <item>Bogo Rogina .......................................... 25</item>
                  <item>Andrej Šter .......................................... 25</item>
                  <item>Jože Zupančič ........................................ 25</item>
                  <item>Bogo Rogina .......................................... 26</item>
               </list></item>
               <note>NADALJEVANJE 1. SEJE ZBORA ZDRUŽENEGA DELA 9. MAJA 1990</note>
               <item n="5">Izvolitev predsednika in podpredsednika Zbora združenega dela (4. točka dnevnega reda) ............................. 26<list rend="simple">
                  <head>GOVORNIKI:</head>
                  <item>Andrej Šter .......................................... 27</item>
                  <item>Jaša L. Zlobec ....................................... 27</item>
                  <item>Zdravko Zabukovec .................................... 27</item>
                  <item>Andrej Šter .......................................... 28</item>
                  <item>Zdravko Zabukovec .................................... 28</item>
                  <item>Jože Zupančič ........................................ 29</item>
                  <item>Bogo Rogina .......................................... 30</item>
               </list></item>
               <item n="6">Seznam govornikov .................................. II/1</item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>ZBOR ZDRUŽENEGA DELA (1. seja - 7. in 9. maj 1990)</head>
            <castList>
               <head>GOVORNIKI: STRAN</head>
               <castItem>
                  <actor xml:id="sp.BanFranc">Ban Franc</actor> ................................................. 5</castItem>
               <castItem>
                  <actor xml:id="sp.BerlecJože">Berlec Jože</actor> .............................................. 10</castItem>
               <castItem>
                  <actor xml:id="sp.DomioMario">Domio Mario</actor> .............................................. 12</castItem>
               <castItem>
                  <actor xml:id="sp.KovačičBoštjan">Kovačič mag. Boštjan</actor> ........................... 5, 8, 11, 19</castItem>
               <castItem>
                  <actor xml:id="sp.MurenAndrej">Muren Andrej</actor> ............................................. 22</castItem>
               <castItem>
                  <actor xml:id="sp.RodePrimož">Rode dr. Primož</actor> ........................................... 9</castItem>
               <castItem>
                  <actor xml:id="sp.RoginaBogo">Rogina Bogo</actor> ...................................... 25, 26, 30</castItem>
               <castItem>
                  <actor xml:id="sp.SagadinVlasta">Sagadin Vlasta</actor> ........................................... 11</castItem>
               <castItem>
                  <actor xml:id="sp.StarcMarjan">Starc Marjan</actor> ............................................. 25</castItem>
               <castItem>
                  <actor xml:id="sp.StudenčnikJože">Studenčnik Jože</actor> ........................................... 3</castItem>
               <castItem>
                  <actor xml:id="sp.ŠkofMatija">Škof Matija</actor> .......................................... 17, 22</castItem>
               <castItem>
                  <actor xml:id="sp.ŠterAndrej">Šter Andrej</actor> .............. 2, 5, 7, 8, 12, 13, 14, 15, 17, 18,</castItem>
               <castItem>                           19, 20, 21, 22, 23, 24, 25, 27, 28</castItem>
               <castItem>
                  <actor xml:id="sp.VukovičKarel">Vukovič Karel</actor> ............................................ 21</castItem>
               <castItem>
                  <actor xml:id="sp.ZabukovecZdravko">Zabukovec Zdravko</actor> ................................ 24, 27, 28</castItem>
               <castItem>
                  <actor xml:id="sp.ZemljičMiroslav">Zemljič Miroslav</actor> ......................................... 23</castItem>
               <castItem>
                  <actor xml:id="sp.ZlobecJašaL">Zlobec L. Jaša</actor> ................. 6, 7, 12, 17, 20, 22, 24, 27</castItem>
               <castItem>
                  <actor xml:id="sp.ZupančičJože">Zupančič Jože</actor> ...................... 6, 8, 12, 15, 19, 25, 29</castItem>
            </castList>
         </div>
      </front>
      <body>
         <div>
            <head>ZBOR ZDRUŽENEGA DELA SKUPŠČINE REPUBLIKE SLOVENIJE</head>
            <div>
               <head>1. seja</head>
               <docDate>(7. in 9. maj 1990)</docDate>
               <castList>
                  <castItem>Sejo sta vodila: Ivan Dretnik, najstarejši delegat Zbora združenega dela
                    ter Jože Zupančič, predsednik Zbora združenega dela</castItem>
               </castList>
               <stage>Seja se je pričela ob 14.00 uri.</stage>
               <sp>
                  <speaker>PREDSEDNIK IVAN DRETNIK:</speaker>
                  <p> Tovariši delegati. Do sprejetja nove ustave smo menda še vedno delegati, ni pa menda greh, če se imenujemo tudi poslanci.</p>
                  <p>Po drugem odstavku 2. člena poslovnika Skupščine Republike Slovenije je to sejo sklical dosedanji predsednik s predlaganim dnevnim redom. Po prvem odstavku istega člena pa odpre in vodi sejo do izvolitve novega predsednika najstarejši član zbora. Ker je danes ta čast padla na mene, v tem trenutku slovesno odpiram 1. sejo Zbora združenega dela Skupščine Republike Slovenije in vas vse navzoče prav lepo pozdravljam. (Aplavz.)</p>
                  <p>Da boste vedeli, s kom imate opravka, se bom čisto na kratko predstavil. Ivan Dretnik, doma sem tam, kjer je bil Prežihov Voranc, če veste kje, kmetujem na srednje veliki hriboviti kmetiji, ki ima povprečni naklon 33 stopinj, ukvarjam se z živinorejo, pol mleka, pol mesa. Strankarska pripadnost, če vas zanima, prej nisem bil nikjer, zdaj pa sem pristaš Slovenske kmečke zveze, ki me je tudi kandidirala. Kot delegat sem bil že prej v sedanjem sklicu skupščine in prav v istem Zboru združenega dela za področje kmetijstva. Zakaj sem pa danes zopet tukaj, morate volivce vprašati. Zastopam pa področja: Maribor Pesnica, Ruše, Slovenska Bistrica in Koroško regijo. Pri vodenju seje mi bo pomagala dosedanja sekretarka, mag. Drofenikova.</p>
                  <p>Preden bi nadaljevali, mi dovolite kratek uvod. Namreč kot najstarejši član tega zbora si sam jemljem pravico, da vas opozorim na nekaj, čisto dobrohotno: pri našem delu naj ne bo v tej hiši nikoli prostora pa tudi ne časa za noben revanšizem, to je stališče naše Kmečke zveze, to stališče podpiram tudi jaz, čeprav sem kot zasebni kmet doživel in preživel vsa krizna obdobja naše vojne zgodovine. Na svojih plečih sem občutil vse posledice tako imenovane ideološke vojne, ki se je vodila proti kmetu in sem si večkrat zastavljal vprašanje, na katerega nisem mogel sam odgovoriti, kako je bilo to mogoče, da se zasebni kmet, brez katerega bi NOV propadla že v nekaj mesecih, po zmagi kar čez noč postal sovražnik družbe. Bil je postavljen na rob vsega družbenega dogajanja. Drugo pa, kar bi vam lahko položil na srce pa je, naj ne bo med nami tukaj med delom nobenega strankarskega rivalstva, naše moči, naše delo naj bo samo v prid te skupščine, ker si nikakor ne moremo predstavljati, da če smo danes mi tukaj, da bo zdaj šlo vse cak, cak, cak.</p>
                  <p>Kot bivši delegat vam lahko povem, da je tudi delo prejšnje skupščine bilo zelo težavno samo zaradi tega, ker je Slovenija še tako odvisna od Zvezne vlade. Jaz vam povem, da so slovenski delegati, če je bilo treba, tudi znali reči ne. Vi morate upoštevati, kako zahtevna je naša armada in nepopustljiva, vas spomnim na sprejetje zakona, ki smo ga sprejeli o dodatnem 3% davku, to je bilo novembra. Razprava je trajala 3 ure, 2 krat je šlo na glasovanje, izglasovali nismo. Grozili so nam, da bo Zvezna vlada dosegla posebne ukrepe, pa se nismo dali; ta točka dnevnega reda je bila dana na naslednjo sejo, takrat so pa takorekoč izsilili.</p>
                  <p>Naj vas še spomnim na en primer, ko je slovenska skupščina morala dati soglasje k zveznemu zakonu, ki je bil sprejet po hitrem postopku za brezcarinski uvoz tistega materiala, ki so ga rabili za 9. konferenco neuvrščenih v Beogradu. Takrat sem jaz rekel, kako, s kakšnim obrazom naj jaz kot kmet glasujem za kaj takega:</p>
                  <p>1. ne smem niti uvoziti nobenega stroja, če pa že uvozim kako staro zarjavelo, polomljeno mašinerijo, kar se dogaja, moram pa plačati visoko carino. Samo toliko za informacijo, da delo pretekle slovenske skupščine ni bilo lahko, to pa samo zaradi odvisnosti in prav zaradi tega mora naš drugi slovenski parlament čimprej doseči svojo suverenost. Samo toliko.</p>
                  <p>Prisotnih je 79 delegatov, se pravi, da manjka samo eden. Ali je upravičen? Še na nekaj bi vas opozoril. Vsak delegat, ki namerava tu razpravljati, naj pride po glasovnico, jo izpolni in jo odda, da bo delo potekalo nemoteno. Vsak delegat, ki misli razpravljati, prosim, naj pride pred mikrofon, da bo delo potekalo nemoteno.</p>
                  <p>Skupaj s spisi smo prejeli predlog dnevnega reda. Predlagam, da najprej opravimo vse potrebno v zvezi</p>
                  <p>Z VERIFIKACIJO KANDIDATOV,</p>
                  <p>da bi s tem omogočili odločanje Zbora. Zato bomo po predlogu dnevnega reda in ostalih točkah sklepali po opravljeni verifikaciji.</p>
                  <p>Prehajamo na</p>
                  <p>IZVOLITEV MANDATNO-IMUNITETNE KOMISIJE ZBORA ZDRUŽENEGA DELA SKUPŠČINE REPUBLIKE SLOVENIJE.</p>
                  <p>Ima kdo kakšen predlog za to komisijo? Prosim, delegat iz Kranja.</p>
               </sp>
               <sp>
                  <speaker>ANDREJ ŠTER:</speaker>
                  <p> Najprej bi rad eno splošno stvar povedal. V nasprotju s poslovnikom bom jaz ta spoštovani redni zbor nazival poslanci in poslanke, zavestno negiram prakso, kot jo je doslej dosedanja zakonodaja ker mislim, da bo naša naloga, da spremenimo tudi to prakso.</p>
                  <p>Gospe in gospodje, poslanke in poslanci. V imenu Demosa predlagam za člane Mandatno-imunitetne komisije naslednje delegate, poslance našega Zbora: Jožeta Studenčnika, Vlasto Sagadin, Janeza Štularja, Frančka Rudolfa, Janeza Iskro in Valentina Prelovca. Od teh predlagam, da je za predsednika te komisije izbran Jože Studenčnik. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Želi še kdo predlagati dodatne člane, ker je možno devet kandidatov? Če ni predlogov, mi dovolite, da bom jaz predlagal. Za člane predlagam še Dejana Murka, Mirana Bašina, Iva Daneva. Dajem ta predlog v razpravo. Želi kdo razpravljati? Če ne, zaključujem razpravo in preidemo na glasovanje.</p>
                  <p>Kdo je za? Po pravilniku moramo najprej ugotoviti navzočnost z dvigom rok. Prosim, da dvignete roke, to bo zelo zamudno, ker bomo pri vsakem glasovanju morali ugotavljati navzočnost. Prosim, če dvignete roke. Hvala. Ugotavljam, da je navzočih vseh 80 delegatov.</p>
                  <p>Zdaj pa, ker poslovnik določa, da moramo pri vsakem glasovanju šteti navzočnost, pazimo, da ne bo kdo odšel, pa to ne bo potrebno. Drugače bomo danes roke dvigovali še devetdesetkrat.</p>
                  <p>Kdo je za? Je kdo proti? (Nihče.) Se je kdo vzdržal?</p>
                  <p>Ugotavljam, da je komisija izvoljena z večino glasov in naj se takoj sestane v sobi 58. Zato odrejam 20 minut odmora.</p>
               </sp>
               <stage>(Seja se je nadaljevala ob 15.05 uri.)</stage>
               <sp>
                  <speaker>PREDSEDNIK IVAN DRETNIK:</speaker>
                  <p> Prehajamo na verifikacijo mandatov v zboru. Poročilo republiške volilne komisije o izidu glasovanja o izvolitvi delegatov v Zbor združenega dela Skupščine Republike Slovenije smo prejeli. Prosim predsednika Mandatno-imunitetne komisije, Jožeta Studenčnika, da poda poročilo.</p>
               </sp>
               <sp>
                  <speaker>JOŽE STUDENČNIK:</speaker>
                  <p> Mandatno-imunitetna komisija Zbora združenega dela Skupščine Republike Slovenije za 1. sejo, 7. maja 1990. Mandatno-imunitetna komisija Zbora združenega dela je na podlagi pregleda izidov volitev delegatov v Zbor združenega dela Skupščine Republike Slovenije, ki ga je predložila Republiška volilna komisija, volilnih spisov in potrdil delegatov ugotovila, da so bile volitve izvedene pravilno. Na podlagi navedene dokumentacije komisija predlaga zboru, da verificira mandate naslednjim delegatom. Ker ni nobena izvolitev sporna, mislim, da nima smisla, da bi jih bral. Mogoče bi samo navedel tiste, ki niso prinesli potrdila, so pa izvoljeni tako kot vsi ostali. To so: Avberšek Franc, Berlec Jože, Boli} Muharem, Boštjančič Franc, Drča Vinko, Krajec Mirko, Ledinek Pavel, Moge Rudi, Murko Dejan, Osterman Anka, Prešern Tatjana, Puc Vlado, Slokan Majda, Smole Jože, Zalar Franc, Škof Matija, Štruc Drago in Židanik Anton.</p>
                  <p>Verificirali smo praktično vseh 80, vendar jih je od delegatov prisotnih tukaj danes samo 79. Ni Draška Veselinovi}a.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Slišali smo poročilo. Poročilo komisije dajem v razpravo. Se pravi, da nas je prisotnih 79 delegatov. Kdo želi razpravljati? Če ne želi nihče razpravljati, zaključujem razpravo in preidemo na glasovanje. prosim, da z dvigom rok ponovno ugotovimo navzočnost. Prosim. Ugotovljeno je, da je navzočih 79 delegatov. Da ne bo potrebno šteti, prosim, da ne odhajate po nepotrebnem.</p>
                  <p>Kdo je za? (79 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Ugotavljam, da je to sporočilo sprejeto soglasno.</p>
                  <p>Ugotavljam, da je v zboru verificiranih 80 mandatov. Zdaj pa lahko preidemo na določitev dnevnega reda.</p>
                  <p>V zvezi s predlaganim dnevnim redom mi dovolite, da dam še nekatera pojasnila. Poleg točk dnevnega reda, ki se nanašajo na konstituiranje zbora, je za današnjo sejo predložen tudi osnutek začasnega poslovnika Skupščine Republike Slovenije, ki je pripravljen ob sodelovanju predstavnikov vseh političnih organizacij, ki imajo delegate v zborih skupščine. Začasni poslovnik ureja nekatera vprašanja konstituiranja in dela skupščine, njenih zborov in nekaterih delovnih teles. Ob tem naj vas obvestim, da se bodo do sprejetja novega poslovnika uporabljale ob začasnem poslovniku tudi tiste določbe sedanjega poslovnika, ki niso v nasprotju z ustavo Republike Slovenije, z zakonom in začasnim poslovnikom.</p>
                  <p>Poleg tega sta predlagani za obravnavo že na današnji seji ratifikaciji sporazuma o garanciji med SFR Jugoslavijo in Mednarodno banko za obnovo in razvoj (projekt za vodovod in kanalizacijo v Slovenskem Primorju) in o garanciji med SFR Jugoslavijo in Mednarodno banko za obnovo in razvoj (projekt za vodovod in kanalizacijo v Istri).</p>
                  <p>Iz gradiva, ki ste ga prejeli, zlasti iz dodatne obrazložitve Izvršnega sveta Skupščine Republike Slovenije, je razvidno, da gre v obeh primerih za nujne zadeve. Skupščini Republike Slovenije sta bila zakona predložena potem, ko so se zbori prejšnjega sklica zadnjič sestali, zato jih v aprilu ni bilo mogoče obravnavati.</p>
                  <p>Predlagam, da zakona uvrstimo v današnji dnevni red, ob vsebinski razpravi pa naj bi zbor ocenil utemeljenost današnje obravnave.</p>
                  <p>V primeru, da se v razpravi oceni, da zakonov ni mogoče obravnavati na današnji seji, bi jih preložili na naslednjo sejo zbora.</p>
                  <p>Glede na to, da še ni bilo mogoče pripraviti predlogov za imenovanje funkcionarja, sekretarja zbora, predlagam, da to točko preložimo na eno naslednjih sej. Predlagam, da zbor potem, ko bo izvolil svoje vodstvo, s posebnim sklepom pooblasti strokovno službo zbora v dosedanji sestavi za pripravo naslednje seje zbora.</p>
                  <p>Glede na to, predlagam naslednji dnevni red:</p>
                  <p>1. izvolitev Mandatno-imunitetne komisije Zbora združenega dela Skupščine Republike Slovenije;</p>
                  <p>2. verifikacija mandatov delegatov v zboru (dve točki smo že opravili);</p>
                  <p>3. obravnava začasnega poslovnika Skupščine Republike Slovenije;</p>
                  <p>4. izvolitev predsednika in podpredsednika Zbora združenega dela Skupščine Republike Slovenije;</p>
                  <p>5. predlog zakona o ratifikaciji sporazuma o garanciji med SFR Jugoslavijo in Mednarodno banko za obnovo in razvoj (projekt za vodovod in kanalizacijo v Istri);</p>
                  <p>6. predlog zakona o ratifikaciji sporazuma o garanciji med SFR Jugoslavijo in Mednarodno banko za obnovo in razvoj (za isti projekt).</p>
                  <p>Želi o predlaganem dnevnem redu kdo razpravljati? (Da.)</p>
                  <p>K razpravi se je prijavil Boštjan Kovačič, delegat Zbora združenega dela dolenjske in posavske regije.</p>
               </sp>
               <sp>
                  <speaker>MAG. BOŠTJAN KOVAČIČ:</speaker>
                  <p> Spoštovani predsedujoči, spoštovane poslanke, spoštovani poslanci! Kot kandidat, oziroma delegat Liberalne stranke predlagam spremembo predloga dnevnega reda, in sicer, da po opravljeni 3. točki predloženega dnevnega reda prve seje vseh treh zborov naj se opravi prva skupna seja vseh zborov Skupščine Republike Slovenije s predlaganim dnevnim redom: z izvolitvijo predsednika Skupščine, slovesno izjavo predsednika in članov predsedstva Republike Slovenije, imenovanje generalnega sekretarja in vršilca dolžnosti ter njegovega namestnika ter izvolitev Komisije za volitve in imenovanja. Nato naj vsi trije zbori nadaljujejo svoje delo po predloženem dnevnem redu od 4. do 7. točke.</p>
                  <p>Obrazložitev tega predloga. Kljub večkratno izraženi pripravljenosti vseh strank, zastopanih v parlamentu, da se mesta za Predsedstvo Skupščine določijo sporazumno in proporcionalno glede na zastopanost strank v skupščini, do sporazuma ni prišlo. Kot vemo, je bil v sinočnih razgovorih predstavnikov vseh strank kompromisni predlog ZSMS - Liberalne stranke in socialistov, da bi ob nemožnosti dogovorov predsednika parlanmenta volili izmed dveh kandidatov. Znano je, da sta to kandidata Demosa in ZSMS - Liberalne stranke. Na podlagi izida glasovanja pa bi se sporazumeli tudi o ostalih 8 vodstvenih položajih. Demos je ta predlog zavrnil z nevsebinskim formalnim razlogom, da pač dnevni red današnjih zasedanj predvideva najprej izvolitev vodstev zbora in šele nato celotne skupščine. Predlagam spremembo dnevnega reda, da najprej izvolimo predsednika slovenskega parlamenta na skupni seji, ter s tem odpremo pot za sporazumno zasedbo ostalih osmih mest v predsedstvu skupščine.</p>
                  <p>Glede na pričakovanje javnosti bi bilo zelo slabo, če ne bi sledili praksi razvitih parlamentarnih demokracij in zagotovili proporcionalno zastopanost političnih skupin pri vodenju prve večstrankarske-pluralistične legitimne skupščine Slovenije. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Slišali smo dodatni, oziroma spremenjeni predlog poslancev Liberalne stranke. Ima še kdo kakšen drug predlog? (Da.) Gospod Franc Ban, delegat s področja celjske, zasavske in posavske regije za področje trgovine.</p>
               </sp>
               <sp>
                  <speaker>FRANC BAN:</speaker>
                  <p> Spoštovani poslanci in poslanke! V imenu skupine delegatov članov ZKS - Stranke demokratične prenove predlagam identični predlog, kot je bil zdaj posredovan, torej da se najprej opravijo volitve predsednika skupščine, pred volitvami ostalih funkcionarjev skupščine in zborov. obrazložitev je popolnoma enaka, kot je bila predložena s strani Liberalne stranke in predlagam, da jo ne berem in ne zavlačujem. Hvala.</p>
               </sp>
               <sp>
                  <speaker>ANDREJ ŠTER:</speaker>
                  <p> Sem delegat v tem Zboru iz 44. volilne enote. Pravkar smo slišali obrazložitev poslancev Liberalne stranke oziroma stranke ZKS - SDP. Tej obrazložitvi bi jaz v imenu poslancev, ki jih je v ta zbor predlagal Demos, postavil naslednje protiargumente. menim, da je zelo slabo, da že sedaj nismo sledili praksi razvitih parlamentarnih demokracij.</p>
                  <p>Proporcionalno zastopanost političnih skupin pri vodenju prve slovenske pluralistične skupščine pa lahko v Zboru združenega dela zagotovimo z glasovanjem. Naj poudarim, da sem jaz na podlagi skupščinskega gradiva imel vpogled v sestavo tega zbora in sem ugotovil, da je velika večina članov tega zbora nestrankarskih poslancev, ki so bili uporabniki storitev določenih volilnih servisov oziroma koalicij. Nedopustno je zato, ker temu zboru odrekamo pravico, da sam verodostojno odloči o svojem vodstvu. In tudi iz pragmatičnih razlogov predlagam, da se dnevnega reda v predlagani obliki držimo, kajti ni nujno, da bo predlog, če bi bil izglasovan v naši skupini, izglasovan tudi v drugih dveh zborih. Zato predlagam, da dnevni red ostane tak, kot je predlagan. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala lepa. Želi kdo razpravljati? (Da.) Gospod Jože Zupančič iz 35. volilne enote, neodvisni.</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Menim, da je to, kar sta prva dva delegata povedala popolnoma upravičeno in da to, kar je povedal sedaj gospod Šter, ni upravičeno. In to iz preprostega razloga, ker bomo tudi mi v prihodnje samostojno odločali o našem predsedniku in podpredsedniku in nima to nobene zveze s tistim, kar je omenil. Še huje se mi pa zdi, da bi že na prvi seji načenjali nekatere stvari iz preteklosti, ki so popolnoma neupravičene. in zato podpiram prvega in drugega poslanca. (Ploskanje.)</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Gospod Jaša Zlobec, izvoljen v 38. volilni enoti, kultura, informiranje in umetnost.</p>
               </sp>
               <sp>
                  <speaker>JAŠA L. ZLOBEC:</speaker>
                  <p> Lep pozdrav vsem skupaj. Moram reči, da se moram tudi jaz na pobudo Liberalne stranke pridružiti očitkom na račun razprave kolege z Gorenjskega, ko je govoril o kuloarnih dogajanjih in izpeljal prioriteto o tem, kako naj ta zbor samostojno odloča. Vsi se sklicujemo na dosežke zahodne parlamentarne demokracije, vendar pa očitno samo na tiste argumente, ki nam v določenem trenutku ustrezajo; na one elemente, ki nam v določenem trenutku ne ustrezajo, pa pozabljamo in natikamo etikete, kot so kuloarna dogovarjanja in podobno.</p>
                  <p>Eden od samoumevnih dosežkov zahodnoevropske parlamentarne demokracije je ravno t, da si skupščina ob svojem konstituiranju proporcionalno med strankami razdeli vodilna skupščinska mesta. V Italiji je Nilde Jotti že desetletja praktično z vsemi glasovi izbrana ob vsakem novem mandatu skupščine za predsednik parlamenta kot članica Komunistične partije Italije. In se to zdi kot osnovni način fair playa v skupščinskem delu. Opozoril bi predvsem, da gre za skrajno resne zadeve in za nobeno proceduralno vprašanje, ker če se bo izkazalo, da novo izbrani poslanci v vseh treh zborih skupščine sploh nismo zmožni na normalen način konstituirati skupščine, se z grozo sprašujem, kako bomo lahko sploh normalno karkoli počeli. Znašli smo se v trenutku, ko so se vse stranke, od prve do zadnje, strinjale s proporcionalno zastopanostjo posameznih strank in vodstvenih organov skupščine.</p>
                  <p>Prišli smo do trenutka, ko ta koalicija, v tem primeru Demos, ni bila zadovoljna s pogovori in ko so bili končani je nastopila z grožnjo, da se bodo ta vodilna mesta potem pač delila na osnovi preglasovanja.</p>
                  <p>Se pravi, še preden smo konstituirali skupščino, se bo nadaljevala stara zgodba o preglasovanju: nekoč preglasovanje tistega, ki je imel v rokah moč, danes preglasovanje tistega, ki ima v rokah nekaj več kot 50% poslanskih mest. To zame ni nobena demokracija in me spominja na tako imenovano srbsko demokracijo, en človek en glas, ki smo se ji vsi v Sloveniji odločno uprli. Zlasti naša Liberalna stranka ves čas izhaja iz tega, da je vedno treba zaščititi manjšine, da je vedno treba dati pravico tudi tistemu, ki ni v večini, medtem ko ta manever, žal, moram reči, pelje v izrazito zastarelo poimenovanje demokracije in zato še enkrat ponavljam predlog Liberalne stranke zsms ob tej spremembi dnevnega reda. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ali želi še kdo razpravljati?</p>
               </sp>
               <sp>
                  <speaker>ANDREJ ŠTER:</speaker>
                  <p> Zahvaljujem se za oznake, ki sem jih bil deležen, ampak moram reči, da razen, da nam je kolega Kovačič prebral svojo obrazložitev, je uporabil tudi dokaj pomenljive besede. V prvem odstavku je na začetku uporabil besedo "iz medijev". Vemo, da kljub večkratni izraženosti "iz medijev" ni v tekstu. V drugem odstavku je uporabil besede "kot vemo" v sinočnih razgovorih predstavnikov vseh strank na koncu drugega odstavka je uporabil besede "glede pričakovanja javnosti", ki jih tudi ni tukaj. To so vse zelo meritorne sodbe o tem. Vsaj enostranske in obstaja tudi vsaj možnost, da je mogoče še kaj kar ni bilo tukaj povedano. Ne očitam nikomur, da ne govori resnice. Sedaj pa sprašujem, ali je mogoče kaj očitati temu, da ta zbor samostojno po delovnem načrtu oziroma po dnevnem redu izvoli svoje vodstvo. Ali je to nedemokratičen postopek? Ali smemo obtoževati ljudi, ki tukaj sedijo, nas, da bomo v dveh urah deležni neke višje resnice in bomo glasovali drugače, kot bi glasovali sedaj? Za sebe in za veliko večino svojih kolegov si upam trditi, da ni tako. Zato ponavljam in predlagam, da dnevni red ostane nespremenjen, brez kakršnih koli zlih namenov, ker bomo iz čisto pragmatičnih razlogov lažje zaključili prvo zasedanje skupščine. Hvala.</p>
               </sp>
               <sp>
                  <speaker>JAŠA L. ZLOBEC:</speaker>
                  <p> Kot sem že rekel, ne gre za nikakršno polemiko in za prestiž. Mi tukaj nimamo nobenega razloga, da ne bi izglasovali predsednika in podpredsednika, ne bomo pa si pustili soliti pameti od drugih. Ampak ponovil sem in ne vem, zakaj nekaterim noče biti jasno to, kar je jasno kot beli dan. Za devet vodilnih mest v skupščini je bil dogovor strank, da se proporcionalno razdelijo med strankami. S strani Demosa je bil dogovor o tem dokončno prekinjen, tu pa se potem prihaja z navideznimi demokratičnimi stvarmi: vsak naj izvoli svoje, skupni zbor pa potem še predsednika skupščine. To pomeni, da če seštevamo te glasove, gre za princip preglasovanja, se pravi, da skupščina že od prvega dne ne bo mogla delovati na način proporcionalnega dogovora, ampak bo že od prvega dne delovala na način brutalnega preglasovanja. In zato ta vaš argument mene niti približno ne prepriča. In zato je stališče Liberalne stranke ZSMS, da tukaj ne bo dajala svojih kandidatov za predsednika in podpredsednika in da ne bo glasovala, da bo abstinirala od vsakega glasovanja za druge kandidate predsednika in podpredsednika, in upam, da se boste tudi ostali delegati, ne glede na strankarsko pripadnost, pridružili tej logiki, ki upam, da je bila dovolj jasno obrazložena že v tekstu, ki ga je prebral Boštjan Kovačič.</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Mislim, da se moramo vseeno odločiti za stališče prvega in drugega poslanca. Najprej zato, ker nas je vseeno tu nekaj, ki se v strankarske prepire ne vtikamo in ne vemo o njih nič. In drugič, zato ker tudi nočemo vedeti za vse dogovarjanje in bomo zato pošteno in pravilno glasovali, potem ko bomo dobili predsednika republiške skupščine. zato se mi zdi pošteno, da mi sprejmemo tak dnevni red, kot sta ga, še enkrat poudarjam, predlagala prvi in drugi poslanec. Mislim, da kaj drugega ne smemo narediti.</p>
               </sp>
               <sp>
                  <speaker>ANDREJ ŠTER:</speaker>
                  <p> Meči se krhajo. Brez zamere, ampak takole je. Ne vem, kaj ima izvolitev predsednika skupščine opraviti s poštenostjo glasovanja v tem zboru.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Zdaj se moramo izreči o dveh stvareh, o dnevnem redu in o vrstnem redu. Predlagam, da sprejmemo najprej dnevni red, kot je bil predlagan. Zdaj je treba najprej sprejeti spremembo dnevnega reda vrstnega reda.</p>
                  <p>Dajem to spremembo vrstnega reda dnevnega reda na glasovanje. Kdo je za?</p>
                  <p>4. točko - izvolitev predsednika zbora in podpredsednika bomo obravnavali šele po izvolitvi predsednika skupščine.</p>
                  <p>Kdo je za? (39 delegatov.) Je kdo proti? Se je kdo vzdržal? (Nihče.)</p>
                  <p>Ugotavljam, da predlog ni bil sprejet z večino glasov. 40 bi jih moralo biti. Eden manjka.</p>
                  <p>Ugotavljam, da glasovanje ni bilo veljavno in ga bomo ponovili. Se strinjate?</p>
               </sp>
               <sp>
                  <speaker>MAG. BOŠTJAN KOVAČIČ:</speaker>
                  <p> Spoštovani predsedujoči, spoštovane poslanke in poslanci! Iz razloga, da napravimo iz prve naše seje, ki je konstituivna, volilno farso, ki bo, se drznem presoditi, v javnosti osmešila to prvo povojno legitimno večstrankarsko skupščino oziroma parlament, da razblinimo vse te dvome v regularnost prvega in drugega glasovanja, mislim, da si moramo vzeti čas in zato osebno predlagam, da ponovimo volitve za to, kar smo zdaj glasovali s tajnim glasovanjem.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Prisotnih je 79 poslancev. Najprej glasujemo, če bomo šli na ponovno glasovanje.</p>
                  <p>Kdo je za? (54 delegatov.)</p>
                  <p>Ugotavljam, da smo z večino glasov (54 glasov) izglasovali ponovno glasovanje.</p>
                  <p>Dajem ponovno na glasovanje predlog, da se izvolitev predsednika in podpredsednika Zbora združenega dela opravi po skupni seji.</p>
                  <p>Kdo je za? (56 delegatov.) Je kdo proti? (Nihče.) Se je kdo vzdržal?</p>
                  <p>Tovariši, navzočih nas je 79. Izid glasovanja je tak: 56 za, 30 proti, 7 jih je dvakrat glasovalo.</p>
               </sp>
               <sp>
                  <speaker>DR. PRIMOŽ RODE:</speaker>
                  <p> Jaz bi samo nekaj povedal. 56 delegatov je bilo za spremembo, 30 pa proti, torej preveč je 7 ljudi. Če bomo šli na tajno glasovanje, se bo zgodilo isto. Predlagam naslednje: imensko listo, napisati 79 ljudi na posamezne listke, potem pa se vsak spodaj podpiše, tako da se ve, kdo odda, drugače to ne gre.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Dajem predlog, da glasujemo poimensko, na glasovanje.</p>
                  <p>Kdo je za? (59 delegatov.) Je kdo proti? (16 delegatov.) Se je kdo vzdržal? (Nekdo se je moral, zdaj nam pa manjka glasov.)</p>
                  <p>Predlog je sprejet z večino glasov. Prosim za pozornost. Po 127. členu poslovnika Skupščine Republike Slovenije se glasuje posamično tako, da se vsak poklicani delegat v zboru izreče "za" ali "proti" ali pa se vzdrži glasovanja. Izglasovan je bil predlog, da se volitve za predsednika in podpredsednika Zbora združenega dela opravijo po skupni seji.</p>
                  <p>Glasovali bomo poimensko izreči se morate ZA ali PROTI:</p>
                  <p>Nevenka Ahčan - za. Milan Aksentijevi} - za. Jože Arzenšek - za. Franc Avberšek - za. Franc Ban - za. Mihaela Bauman - za. Danilo Bašin - za. Silvo Berdajs - proti. Jože Berle - proti. Davorin Bizjak - za. Moharem Boli} - za. Franc Boštjančič - za. Stanislav Brglez - za. Ivo Daneu - za. Marino Domio - za. Leopold Drame - za. Ivan Dretnik - za. Vinko Drčar - proti. Tanja Dular - za. Stanislav Eržen - proti. Franc Erce - proti. Jože Furlan - za. Franc Gačnik - za. Franc Gradišar - za. Franc Grašič - za. Ludvik Gumilar - za. Anton Horvat - proti. Janez Iskra - proti. Roman Jakič - za. Marko Jaklič - proti. Irena Keber - proti. Boštjan Kovačič - za. Jože Košak - proti. Božo Kočevar - za. Mirko Krajec - proti. Peter Kraner - proti. Pavel Ledinek - za. Marija Lončar - za. Franc Lovrenčič - za. Viljem mak - proti. Dimitrij Mikuš - proti. Rudi Moge - za. Andrej Muren - proti. Dejan Murko - za. Majda oblak - za. Anka Osterman - za. Franc Perko - za. Dejan Peršolja - proti. Jurij Pirš - za. Valentin Prelovec - proti. Tatjana Prešern - za. Vlado Puc - proti. Jože Pušnik - proti. Janez Remškar - proti. Primož Rode - proti. Bogo Rogina - za. Franček Rudolf - proti. Vlasta Sagadin - proti. Vilijem Sekereš - za. Anton Slapernik - za. Majda Slokan - za. Jože Smole - za. Marjan Starc - proti. Peter Starc - za. Jože Studenčnik - proti. Danilo Toplek - za. Draško Veselinovi} - ga ni. Marjan Vilfan - proti. Karel Vukovič - za. Zdravko Zabukovec - za. Franc Zalar - za. Jaša Zlobec - za. Barbara Zupanc - za. Jože Zupančič - za. Matija Škof - za. Andrej Šter - proti. Drago Štruc- za. In Janez Štular - proti.</p>
                  <p>Že kar brez štetja vidim, da smo izglasovali. Predlog, da se opravijo volitve predsednika in podpredsednika našega zbora po skupni seji, je bil sprejet z večino glasov. Se pravi 51 za, 28 proti. Ugotavljam, da je predlog sprejet z večino glasov.</p>
                  <p>Torej dajem predlog dnevnega reda v celoti na glasovanje.</p>
                  <p>Kdo je za? Spremembo smo že vnesli. Ali jo še preberem? (Da.) Dobro.</p>
                  <p>1. izvolitev Mandatno-imunitetne komisije Zbora združenega dela Skupščine Republike Slovenije;</p>
                  <p>2. verifikacija mandatov delegatov v Zboru združenega dela;</p>
                  <p>3. obravnava začasnega poslovnika Skupščine Republike Slovenije;</p>
                  <p>4. izvolitev predsednika in podpredsednika zbora združenega dela po skupni seji, kot smo izglasovali;</p>
                  <p>5. predlog zakona o ratifikaciji sporazuma o garanciji med jugoslavijo in Mednarodno banko za obnovo in razvoj (projekt za vodovod in kanalizacijo v Istri);</p>
                  <p>6. isti predlog, samo gre za garancijo med Jugoslavijo in Mednarodno banko za obnovo in razvoj za vodovod in kanalizacijo v Slovenskem Primorju.</p>
                  <p>Kdo se strinja s tem predlogom dnevnega reda, naj prosim dvigne roko. Predstavnik 3. volilnega okrožja za industrijo in rudarstvo.</p>
               </sp>
               <sp>
                  <speaker>JOŽE BERLEC:</speaker>
                  <p> Nekaj bi predlagal. Izglasovali smo zdaj to, da bomo imeli volitve predsednika in podpredsednika zbora po volitvi predsednika skupščine. V redu. Tako smo izglasovali. V to se ne bi spuščal. Predlagam pa nekaj, da vendarle prej, opravimo tole ratifikacijo, ki jo imamo pod 6. in 7. točko. če se strinjate.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Slišali ste predlog. Predlog dajem v razpravo. Želi kdo o tem razpravljati? Dajem dnevni red s to pripombo na glasovanje.</p>
                  <p>Kdo je za? (77 delegatov.) je kdo proti? Se je kdo vzdržal? (Nihče.)</p>
                  <p>Ugotavljam, da je predlagani dnevni red sprejet.</p>
               </sp>
               <sp>
                  <speaker>Prehajamo k</speaker>
                  <p>3. TOČKI DNEVNEGA REDA - OBRAVNAVA ZAČASNEGA POSLOVNIKA SKUPŠČINE REPUBLIKE SLOVENIJE.</p>
                  <p> Osnutek smo sprejeli s sklicem. krajše pojasnilo o tem aktu sem dal v uvodnem delu. Na klop ste tudi dobili amandma, ki ga je poslala Liberalna stranka. Upam, da ste ga prebrali in so vam stvari jasne. Predlagam, da imenujemo skupino delegatov, ki bo spremljala razpravo, proučila morebitne spremembe in dopolnitve, skupaj s skupinama iz ostalih dveh zborov in predlagala zboru usklajen predlog začasnega poslovnika. V skupino delegatov predlagam naslednje delegate: Andreja Štera, Barbaro Zupanc in Jožeta Zupančiča. Želi kdo o tem razpravljati? (Ne.)</p>
                  <p>Ta predlog komisije dajem na glasovanje.</p>
                  <p>Kdo je za? (77 delegatov.) Je kdo proti? (2 delegata.) Se je kdo vzdržal? (Nihče.)</p>
                  <p>Ugotavljam, da je predlog sprejet z večino glasov. odpiram razpravo o poslovniku. K razpravi se je prijavil Boštjan</p>
                  <p>Kovačič. Prosim.</p>
               </sp>
               <sp>
                  <speaker>MAG. BOŠTJAN KOVAČIČ:</speaker>
                  <p> Spoštovani predsedujoči, spoštovane poslanke in poslanci! Poslanski klub Liberalne stranke je predložil 4 amandmaje k začasnem poslovniku, da bi tako delo tega parlamenta potekalo čim bolj demokratično in pluralistično. Ti amandmaji so tukaj podani zato, da se poslanci do njih opredelimo pozitivno ali negativno in to brez kakršnih koli poskusov vsiljevanja. Najprej je tu amandma k 10. členu začasnega poslovnika, kjer v drugem odstavku predlagamo, da se številka 10 nadomesti s številko 5. Naša argumentacija za ta predlog je naslednja: predlagamo, da je to število manjše iz preprostega razloga, ker Liberalna stranka v svojem bistvu, v svojih programskih izhodiščih, podpira oziroma enakovredno obravnava večino in manjšino in če je ta skupščina proporcionalna, in če želimo, da se v tem parlamentu sliši glas tudi najmanjšega možnega števila poslancev, predlagamo, da je ta spodnja številka 5 in ne 10.</p>
                  <p>Naslednji predlog amandmaja je sprememba 11. člena. Predlagamo, da ostane prvi odstavek 11. člena nespremenjen, da pa se v drugem odstavku člen konča pri besedici "tajno", kar pomeni, da predlagamo tekst "o izvolitvi predsednika in podpredsednika zbora se glasuje tajno." Mislim, da argumentacija ni potrebna, saj predlagamo to v kontekstu zagotavljanja demokracije, ki je temeljni ustavni princip, in sodimo, da so tajne volitve najbolj demokratične volitve.</p>
                  <p>Predlog amandmaja k 12. členu: v drugem odstavku se za prvim doda nov stavek, ki se glasi: "v drugi krog glasovanja se uvrstita dva kandidata, ki sta dobila največje število glasov", preostalo besedilo drugega odstavka naj se črta.</p>
                  <p>Hkrati predlagamo, da se doda nov odstavek z naslednjim besedilom: "če sta v prvem krogu glasovanja predlagana le dva delegata, pa noben delegat pri glasovanju ni dobil potrebne večine, se v drugi krog uvrsti kandidat z največjim številom glasov.</p>
                  <p>In še predlog amandmaja k 29. členu: predlagamo, da se besedilo drugega odstavka v celoti črta in nadomesti z naslednjim stavkom: "Stalno delo v skupščini je omogočeno tudi vsem drugim delegatom, ki to želijo." Naša argumentacija oziroma naša obrazložitev gre predvsem v tej smeri, da želimo, da je delo parlamenta profesionalno, strokovno, zagovarjamo profesionalnost, strokovnost tudi v politiki. Mislim, da nas je ravno voluntarizem, amatersko, v politiki pripeljal v današnjo situacijo. Mi ocenjujemo, da mora biti skupščina predvsem rentabilno podjetje in profesionalne sestave, ne glede na določen strošek. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Slišali smo amandmaje Liberalne stranke. Nadaljujemo razpravo. Vlasta Sagadin, delegat za vzgojo in izobraževanje združene opozicije Demos.</p>
               </sp>
               <sp>
                  <speaker>VLASTA SAGADIN:</speaker>
                  <p> Dodala bi samo dva predloga oziroma predlog dveh amandmajev k začasnemu poslovniku, in sicer: v 26. členu navedenega poslovnika se za drugim odstavkom doda nov tretji odstavek, ki se glasi: "Kadar se o izvolitvi predsednika, podpredsednikov in članov izvršnega sveta glasuje javno, se glasuje tako, da predsedujoči skupne seje zaporedoma kliče posamezne delegate, poklicani delegat pa glasno pove svojo odločitev", torej poimensko glasovanje, tako kot smo prej že enkrat poizkusili. Dosedanji tretji, četrti in peti odstavek pa postanejo četrti, peti in šesti odstavek. V 28. členu navedenega poslovnika, to je pri slovesni izjavi, se črta "ustavi SFRJ". Hvala.</p>
               </sp>
               <sp>
                  <speaker>MARINO DOMIO:</speaker>
                  <p> Signori e signore, compagni e compagnie. Mi smo se dogovorili, da odpremo mladinski predlog k sprejemu variante k 10. členu, in sicer, da je skupina petih delegatov lahko že predlagatelj.</p>
                  <p>Pri 12. členu pa predlagamo naslednjo dikcijo: za prvim odstavkom 12. člena poslovnika se doda nov tekst, ki se glasi: "če je predlaganih več kandidatov, pa nobeden ne dobi potrebne večine glasov navzočih, se opravi novo glasovanje. pri drugem glasovanju se glasuje o dveh kandidatih, ki sta v prvem krogu dobila največ glasov. V primeru, če nihče ne dobi zadostnega števila glasov, se kandidacijski postopek ponovi. S tem se črta 13. člen poslovnika. Umestno se mi zdi, da bi zdaj v poslovniku ob sprejetju prejšnjega sklepa, da bi prej izvolili predsednika skupščine in potem predsednika zbora, da bi tudi v tretjem poglavju poslovnika spremenili naslove v tem smislu, da bi dali tisto, kar je arabsko 2 pod arabsko 1, to je na 4. strani, torej najprej izvolitev predsednika skupščine, in to kar je pod arabsko 1, izvolitev predsednika zbora , pod arabsko 2.</p>
               </sp>
               <sp>
                  <speaker>JAŠA L. ZLOBEC:</speaker>
                  <p>Mislim, da je prišlo do površnosti pri ZSMS - Liberalni stranki, in sicer pri 26. členu na strani 6. Predzadnji odstavek na 6. strani se glasi: "če so volitve tajne, se glasuje z glasovnicami". To se seveda spremeni v smislu: "Volitve so tajne in se glasuje z glasovnicami."</p>
               </sp>
               <sp>
                  <speaker>ANDREJ ŠTER:</speaker>
                  <p> Razpravljal bi o 4. amandmaju, ki ga je predlagala Liberalna stranka. Postavil bi vprašanje: ali smo pripravljeni sprejeti tudi odgovornost za precejšnje povečanje proračuna iz tega naslova. Moje mnenje je, da je razprava o tem povsem utemeljena in možna, ampak tako, da se postavi kot projektna naloga. Mislim, da se strinjamo, da je verjetno ta skupščina v fazi preoblikovanja že s prvim zasedanjem in ne bi sprejemali na prvem konstituivnem zasedanju kakšnih sklepov, ki bi jih kasneje vlekli nazaj. Hvala.</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Tu gre zdaj za zelo zanimivo vprašanje, in sicer o dveh stvareh. Iz tega, kar je gospod Šter zdaj načel, bi lahko v nadaljevanju potegnili eno zadevo. Namreč, če se bomo v okviru tega projektnega programa, o tej zadevi pogovarjali, to, kar ste vi sedaj predlagali, potem je treba, da pride Izvršni svet ali kdorkoli že tudi s predlogom, kako zagotoviti materialno plat vsem bodočim funkcionarjem po njihovem odstopu ali pa seveda, ko bodo oni na kakršenkoli način nehali delati v tej novi poslanski skupščini. Mi namreč tega projekta nimamo in zato se tudi ubadamo s kadrovskimi problemi. Dokler tega vprašanja ne bomo imeli urejenega tudi če že hočete tako, kot z Zahodnoevropskimi civilizacijami, tako dolgo tudi tu ne bomo imeli najboljših kadrov, ki si jih vsi želimo. In zato bi predlagal, da brez tega na prihodnji seji sploh ne bi ničesar sprejemali, ker pač enostavno ne bomo mogli dobiti tistih najboljših kadrov, ki si jih vsi skupaj želimo. To je eno.</p>
                  <p>Sedaj pa drugo. Mislim, da bi lahko v skladu s 33. členom tega poslovnika tudi nekako ugotovili, lepo vas prosim, ne bi rad, da me napačno razumete, da bi vseeno bilo nekoliko bolj precizno urejeno vprašanje kluba neodvisnih poslancev za vse poslance, ki niso strankarsko vezani in nimajo matične stranke, ki bi skrbele za njihovo strokovno in še kakšno drugo dejavnost. Nekaj nas bo takšnih, ki smo samohodci, samostrelci, pa še mogoče kaj drugega. Če smo samo nepovezani ne bi bilo dobro, ne za posameznike, niti za skupščino. In zato bi predlagal, da bi se tudi o tem pogovorili in bi tudi tem ljudem omogočili v okviru skupščinskega sistema primerno delo, da bi bili lahko tako uspešni, kot si želimo.</p>
                  <p>In kot tretje. Sedaj smo pred tem, da se bo treba opredeliti o amandmajih, ki se med seboj razlikujejo. Če bi bil hudoben, bi rekel, da so Demosovi poslanci samo to predlagali, kar je Spomenka Hribar napisala. Nič niso rekli, kaj menijo o tem, kar je predlagala Liberalna stranka. Ali sedaj to pomeni, da se s predlogi Liberalne stranke strinjajo? Tri točke, ki so kontradiktorne je treba opredeliti in se o njih tudi dogovoriti. Po vsej verjetnosti bo potrebno imeti in opraviti usklajevanje.</p>
                  <p>In še kot četrto: prebral sem vse številke "Nove revije": veliko lepega je napisanega o demokraciji. Mislim in skoraj ne razumem, da se Demos sedaj zavzema tudi za javne volitve in zdi se mi, da bi morali tu biti pošteni in tudi to, kar je bilo napisano, do kraja izpeljati.</p>
                  <p>Če ne, bi pa predlagal, da se naslovi dveh revij spremenijo. Ena naj bo nova "Teorija in praksa", druga pa nova "Nova revija".</p>
               </sp>
               <sp>
                  <speaker>ANDREJ ŠTER:</speaker>
                  <p> Res sem presenečen, da je na dnevni red ob glasovanju o začasnem poslovniku prišla Nova revija. Jaz nočem biti njen advokat, ker to niti nisem sposoben, so delavci sami dosti sposobni. Ima pa Demos stališče do predlogov, ki jih je dala Liberalna stranka, in sicer: zanima me, kako bi izgledale tajne volitve enega kandidata. Mislim, da je tratenje časa. Mislim, da je možno doseči odločitev tudi z javnim glasovanjem, s tem, da si prihranimo mnogo časa. No, to je moje mnenje, lahko pa, prosim, obstaja način, kako diskutiramo.</p>
                  <p>V zvezi z drugim oziroma tretjim predlogom. To je glede 12. člena. Jaz ponavljam. Torej, ne politične odločitve, pač pa interesne odločitve. In če "a priori" omejimo število kandidatov, s tem omejimo tudi število interesov. Zato marsikateri argument govori v prid temu, da se število kandidatov, ki sodelujejo na volitvah, ne omejuje.</p>
                  <p>Glede 29. člena sem pa že povedal naše mnenje. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ali želi še kdo razpravljati? Če ne želi, zaključujem to razpravo in prekinjam to točko dnevnega reda, da se sestavi medzborovska komisija.</p>
                  <p>Odrejam 30 minut odmora.</p>
               </sp>
               <stage>(Seja je bila prekinjena ob 16.30 uri in se je nadaljevala ob 20.10 uri.)</stage>
               <sp>
                  <speaker>PREDSEDNIK IVAN DRETNIK:</speaker>
                  <p> Poročevalec usklajevalne komisije naj poda poročilo o poteku dela.</p>
               </sp>
               <sp>
                  <speaker>ANDREJ ŠTER:</speaker>
                  <p> Po zamudnem in napornem delu je Komisija za usklajevanje predlogov amandmajev k začasnemu poslovniku sprejela naslednje poročilo:</p>
                  <p>Ugotovljeno je bilo, da ni mogoče doseči popolnega soglasja in da skupina za usklajevanje, kot je bila oblikovana, predstavlja arhaizem, ker ne gre več za medzborovsko usklajevanje, ampak gre pravzaprav v večji meri za medstrankarsko usklajevanje, zato je bilo dano priporočilo, da sedaj v tem času že zasedajo vodstva klubov delegatov oziroma posameznih frakcij. Postavljeno je bilo vprašanje, ki smo ga na našem zboru že registrirali, problem neodvisnih delegatov. Bilo je predlagano, da neodvisni delegati - neodvisni poslanci, osnujejo svojo frakcijo, frakcijo neodvisnih. Ko bom to poročilo podal, jih prosim, da se zberejo v sobi 58, v prvem nadstropju in da se dogovorijo. Gospod Zupančič bo lahko govoril o tem, kaj je bilo rečeno o tej frakciji neodvisnih, na usklajevalni komisiji, ker je bil ves čas prisoten.</p>
                  <p>Sedaj pa prehajamo na amandmaje.</p>
                  <p>Ni bilo soglasja o amandmaju k 10. členu, to je člen, v katerem se govori o kvorumu, ki lahko zahteva oziroma predlaga ali pa zahteva spremembe. Ta predlog ni bil usklajen, pač pa je bilo poslano frakcijsko usklajevanje s priporočilom, da bi sprejeli številko "5". To pomeni, da bi zadostovalo "5 poslancev".</p>
                  <p>11. člen. Za 11. člen je bilo dogovorjeno, da gre tudi na frakcijo usklajevanje s priporočilom, da ostane v dikciji kot je bil predlagan, torej da se amandma ne upošteva.</p>
                  <p>Pri 12. členu je obveljal amandma, ki ga je predstavila stranka ZSMS - Liberalna stranka.</p>
                  <p>V 21. členu, to je člen, ki se tukaj ni pokazal kot sporen, vendar iz proceduralnih razlogov je potrebno številko "15", to se pravi, da komisijo tvorijo predsednik, podpredsednik in 15 članov, nadomestiti s številko "17". To je zato, da se lahko doseže proporcionalna sestava komisije.</p>
                  <p>26. člen. Ni bilo doseženo soglasje in gre za frakcijsko usklajevanje.</p>
                  <p>28. člen. Bilo je doseženo soglasje oziroma modificiran predlog, kot so ga predlagali Demosovi poslanci, in sicer iz teksta slovesne izjave se črta "ustave SFRJ". Torej, sprejet je bil amandma, kot ga je predlagala poslanka Demosa. Obe ustavi imata isti tekst in se bere "po ustavi in zakonu".</p>
                  <p>29. člen, to je člen, ki govori o profesionaliziranju poslanske skupine. Predlagani stq bili dve spremembi. V prvem odstavku se za tekstom celotnega odstavka dodajo besede: "ter delegati narodnosti". Torej, na stalnem delu so in potem so našteti tudi predsedniki delovnih teles skupščine in zborov ter delegati narodnosti. To je v zvezi z resolucijo, kot je potem bila sprejeta za drugi odstavek, kjer je obveljal v bistvu prilagojen predlog ZSMS - Liberalne stranke. "Na stalnem delu v skupščini, stalno delo v skupščini je omogočeno tudi vsem delegatom, ki to želijo na predlog političnih organizacij v okviru dogovora teh organizacij v skupščini. Ta dogovor pa temelji na načelu proporcionalnosti". To besedilo nadomesti celoten drugi odstavek.</p>
                  <p>V smislu 33. člena začasnega poslovnika zdaj prosim neodvisne poslance, da se zberejo in dogovorijo o svojih pogledih na te predloge amandmajev in seveda prek svojega predstavnika, gospoda Zupančiča, v okviru možnosti, pristopijo k medfrakcijskemu usklajevanju. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala lepa. Pozivam predstavnike strank, da se takoj zberejo na sestanku za usklajevanje. Prav tako tudi predstavnike neodvisnih v sobi 58. Prosim.</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Seveda sploh ne mislim dopolnjevati gospoda Štera zaradi tega, ker je on zelo lepo vse povedal. Zdi se mi pa, da je iz tega prvega sestanka, na katerega smo odšli iz tega zbora samo trije poslanci, že treba potegniti neko konsekvenco. Namreč na tem sestanku je bila taka sestava, 3 iz našega zbora, 5 iz Zbora občin in 9 iz Družbenopolitičnega zbora. Praktično vsaka stranka je imela svojega predstavnika in če bo šlo tako kot do sedaj, frakcijsko usklajevanje ali kakorkoli se pač temu reče, potem moramo prihodnjič tudi mi, na takšne usklajevalne sestanke poslati več poslancev. Tudi zaradi tega, ker je nemogoče, da bi pač jaz, ker sem se opredelil za neodvisnega poslanca, zastopal tudi ostale. Za zaupanje se vam sicer iskreno zahvaljujem, dejstvo pa je, da je potrebno, da ima Zbor združenega dela, ki je močan, primerno zastopstvo povsod. Mislim, da bi morali že sedaj gledati tudi kakšna bo sestava, ko bo predlagana na skupnem zasedanju Komisija za volitve in imenovanja. Zgodi se nam lahko, da bomo mi pravzaprav najšibkejši. Jaz mislim, da mi ne bodo zamerili poslanci Demosa, lahko se nam zgodi, da bomo resnično tu samo tretjerazredni poslanci. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Ali želi še kdo razpravljati? Ker moramo počakati na rezultate usklajevanja, nadaljujemo z odmorom predvidoma do 20.45.</p>
               </sp>
               <stage>V nadaljevanju seje je poročevalec Andrej Šter podal poročilo.</stage>
               <sp>
                  <speaker>ANDREJ ŠTER:</speaker>
                  <p> Medzborovska skupina delegatov, ki je imela za nalogo uskladiti predloge k začasnemu poslovniku, podaja naslednje poročilo:</p>
                  <p>Medzborovska skupina delegatov je obravnavala predloge in pripombe, ki so bili dani na sejah Družbenopolitičnega zbora, Zbora občin in Zbora združenega dela k osnutku začasnega poslovnika Skupščine Republike Slovenije. Skupina se je uskladila glede predlaganih sprememb in dopolnitev k 12., 13., 14., 20., 21. in 28. členu začasnega poslovnika. Usklajene spremembe in dopolnitve so v amandmajski obliki vnešene v tekst predloga začasnega poslovnika. Če dovolite, bi šli potem po členih, da si boste lahko vpisali usklajene dele členov. Če dovolite, bi najprej tiste stvari, ki so usklajene, to moram jaz v funkciji poročevalca najprej povedati. Torej, v drugem odstavku 12. člena se drugi stavek glasi:</p>
                  <p>"V drugi krog glasovanja se uvrstita dva kandidata, ki sta dobila največje število glasov, če sta v prvem krogu glasovanja predlagana le 2 kandidata, noben kandidat pri glasovanju pa ni dobil potrebne večine, se v drugi krog glasovanja uvrsti kandidat z največjim številom glasov." Zadnji odstavek ostane enak in sicer:</p>
                  <p>"Če je na prvem glasovanju dobilo dvoje ali več kandidatov enako najvišje število glasov, se glasovanje o teh kandidatih ponovi." V 13. členu ni sprememb, ostane v prvotni obliki. V 14. členu ni sprememb, glasi se takole:</p>
                  <p>"Sekretarja zbora imenuje zbor na predlog Komisije za volitve, imenovanja in administrativne zadeve z večino glasov navzočih delegatov v zboru z javnim glasovanjem. To je zdajšnja varianta, o kateri je bilo doseženo soglasje. 20. člen: "Generalni sekretar in njegov namestnik se imenujeta na skupni seji na predlog Komisije za volitve, imenovanja in administrativne zadeve z javnim glasovanjem. V 21 členu se spremeni 15 na 17. To je bilo tudi usklajeno. V 28. členu je usklajena slovesna izjava. Prebral bom slovesno izjavo, ki se glasi:</p>
                  <p>"Izjavljam, da bom ravnal po ustavi in zakonih ter da bom vestno in odgovorno opravljal svojo dolžnost". V 29. členu je usklajen del, tri besede na koncu odstavka se sedaj glasijo: "ter delegati narodnosti."</p>
                  <p>Usklajeni pa niso bili naslednji členi: 10., 11., 26. in 29.</p>
                  <p>Še eno dopolnilo. V 13. členu, ki sem ga bral kot nespornega, je smiselno črtana celotna druga vrsta in se glasi:</p>
                  <p>  "Če kandidat pri glasovanju ni dobil večine iz prejšnjega 12. člena se ponovi kandidacijski postopek in postopek glasovanja na podlagi novega predloga kandidature".</p>
                  <p>To je poročilo, ki ga lahko dopolnim z naslednjim. Dogovorjeno je bilo, da se bodo o teh vprašanjih ponovno sestali klubi delegatov in predlagali spremembe in dopolnitve oziroma predlog, da se ostane pri prvotnem besedilu. Zdaj berem varianto, ki je bila pred tem sestankom vodij klubov delegatov, vodij frakcij. na sestanku vodij frakcij ni bilo doseženo soglasje o ničemer več in razšli smo se s predlogom, da vsaka od frakcij predlaga svoje amandmaje in se tudi o amandmajih, ki so predlagani po tej novejši varianti pravilnika, zbor odloči z glasovanjem. Postopek je tak, da v primeru, če zbori dosežejo dogovorjeno besedilo v enotni obliki, lahko nadaljujejo z dnevnim redom, sicer ponovno steče ves postopek usklajevanja. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala lepa. To poročilo dajem na razpravo. Hvala.</p>
               </sp>
               <sp>
                  <speaker>MATIJA ŠKOF:</speaker>
                  <p> Za tiste, ki me še ne poznate, moje ime je Matija Škof. V Zbor združenega dela me je predlagalo mednarodno podjetje Slovenijales, sem tudi član ZKS-SDP. Dovolite mi, da podam določen predlog, ki ga prosim presojajte konstruktivno. Iz vse te debate dogajanj danes popoldnem še sledi, da verjetno lahko ocenimo, da ni možnosti za uspešno izvedbo dnevnega reda 1. zasedanja naše skupščine, tako v našem zboru kot na skupnem zasedanju. Zato mislim, da bi bilo pametno predlagati, da opravimo tisto točko dnevnega reda skupne seje vseh zborov skupščine, ki ne more biti sporna, to je slovesna izjava predsednika in članov predsedstva, s tem ta predlog utemeljujemo, da bi lahko takoj stekel usklajevalni postopek za mandatarja in novo slovensko vlado. nato prekinimo zasedanje, stranke in njihova vodstva pa naj se poskušajo v zvezi s predlogi za zaključne funkcije in za poslovnik ter predloge sprememb poslovnika še enkrat sestali ter uskladili. Predlagam, da je novo zasedanje Skupščine v najkrajšem času, mogoče v začetku naslednjega tedna, ko bi zaključili to proceduro, torej nobenega zavlačevanja samo nek normalni način dela, ki bo zagotavljal tej skupščini normalno delovanje tudi v prihodnosti. Hvala lepa.</p>
               </sp>
               <sp>
                  <speaker>ANDREJ ŠTER:</speaker>
                  <p> Kot poročevalec moram reči, da smo o tem nedvomno konstruktivnem predlogu gospoda Škofa razpravljali, vendar je komisija menila, da se stvari, o katerih se zdaj izvaja postopek usklajevanja, tičejo predvsem samega postopka imenovanja funkcionarjev.</p>
                  <p>Strinjam se, da je delovanje tega zbora in celotne skupščine na določen način blokirano in bi pozval v svojem imenu k čim bolj konstruktivnem delu. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Želi še kdo razpravljati?</p>
               </sp>
               <sp>
                  <speaker>JAŠA L. ZLOBEC:</speaker>
                  <p> Gotovo nam je vsem mučno, da smo že toliko ur tukaj. Mislim, da je imel kolega poročevalec prav. Če nismo sprejeli poslovnika, v katerem je recimo med drugim spremenjena izjava, je najbrž nemogoče formalno izpeljati zaprisego predsedstva.</p>
                  <p>Mene bolj zanima, ali bi se dalo formalno speljati glasovanje o bivši 6. in 7. točki, sedanji 5. in 6. točki o ratifikaciji. Če se da formalno, sem absolutno za to, da to speljemo. To, kar se tiče tega. Ker to je stvar dveh minut. vsi smo bili za to. kar se pa tiče teh neusklajenih točk, moram pa tako v svojem osebnem imenu kot v imenu kluba Liberalne stranke reči, da se nam zdi naravnost neverjetno, tako v zvezi z 10. členom, kjer naj bi bilo potrebnih 10 delegatov namesto pet, vztrajanje pri desetih, kar vnaprej blokira manjše stranke in gotovo ni v duhu demokracije.</p>
                  <p>Še bolj neverjetno se nam zdi vztrajno zavračanje naših amandmajev k 11., 29. členu, pardon, k 11. členu in v zvezi s 26. členom, kjer striktno zahtevamo tajno glasovanje. Ne vem, v zadnjem času, v zadnjem letu dni, je bil v celi Jugoslaviji en sam politik, ki se je eksplicitno postavil proti tajnemu glasovanju, in to je bil Rahman Morina, ki je izjavil, da je javno glasovanje bolj demokratična oblika od tajnega. Čudi me, in ker mislim, da je (aplavz) tajno glasovanje eden najpomembnejših dosežkov parlamentarne demokracije, lahko tukaj sedimo tudi še tri dni, ampak to je stvar, o kateri jaz osebno preprosto ne morem popustiti. In zato predlagam, o argumentih za in proti smo tukaj že pred pol ure razpravljali, predlagam, da preprosto glasujemo. Tako o 10. členu kot o tistih, ki jih imate že na mizi pred sabo, ti amandmaji k 10., 11. členu k 29. členu, obenem pa še pri 26. členu predlagam, da zavrnemo amandma kluba Demos, ki ga je samo podpisala Spomenka Hribar, in ostanemo pri varianti s to spremembo: Volitve so tajne in se glasuje z glasovnicami. Mislim, da smo v glavnem bolj ali manj že vsi povedali svoje razloge za in proti, in pač opravimo ta posel. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Želi še kdo razpravljati?</p>
               </sp>
               <sp>
                  <speaker>ANDREJ ŠTER:</speaker>
                  <p> Torej s tem, ko je gospod Zlobec podal svoje amandmaje, smo molče prešli od poročila k podajanju novih amandmajev. Zato mi dovolite, da tudi jaz podam amandmaje, ki jih bom prebral v imenu poslancev Demosa.</p>
                  <p>Prvi amandma, ki ga dajemo oziroma s tem amandmajem zavračamo varianto, ki je podana v 10. členu. Predlagamo, da se drugi odstavek glasi: "Kandidata za predsednika in podpredsednika zbora lahko predlaga tudi skupina najmanj 10 delegatov zbora." Konec odstavka.</p>
                  <p>V 26. členu predlagamo naslednji amandma: "V 26. členu navedenega poslovnika se za drugim odstavkom doda nov tretji odstavek, ki se glasi: "Kadar se o izvolitvi predsednika, podpredsednikov in članov Izvršnega sveta glasuje javno, se glasuje s posamičnim izjavljanjem."</p>
                  <p>Dosedanji tretji in četrti in peti odstavek postanejo četrti, peti in šesti odstavek.</p>
                  <p>In še amandma k 29. členu. V 29. členu se drugi odstavek črta in se nadomesti z drugim odstavkom iz osnutka poslovnika, z dne 26.4. Amandma je pisan na predlog, ki ga imam jaz tukaj. Torej, s tem amandmajem zahtevamo rešitev, ki jo imate vi v svojem predlogu poslovnika. Prebral bom drugi odstavek, ki ga predlaga skupina poslancev Demosa: "Skupščina Republike Slovenije lahko na predlog Komisije za volitve, imenovanja in administrativne zadeve določi kriterije za opravljanje delegatske funkcije v smislu prejšnjega odstavka za druge delegate. Kriteriji morajo zagotoviti učinkovito in enakopravno udeležbo političnih organizacij oziroma njihovih delegatov ter neodvisnih delegatov v delu skupščine, zborov in delovnih teles."To je predlog skupine poslancev Demosa. Strinjam se s predgovornikom, da teh predlogov in potrebno dodatno utemeljevati. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala lepa. Želi še kdo razpravljati?</p>
                  <p>Pravkar smo dobili amandmaje Liberalne stranke. Prosim, da jih predstavnik stranke predstavi.</p>
               </sp>
               <sp>
                  <speaker>MAG. BOŠTJAN KOVAČIČ:</speaker>
                  <p> Predlagamo amandmaje k 11. členu, da se v drugem odstavku stavek konča z besedico "tajno", preostalo besedilo drugega in tretjega odstavka pa se črta. Razlago je podal tovariš Zlobec.</p>
                  <p>V 26. členu se drugi odstavek po našem predlogu črta. Četrti odstavek pa se spremeni tako, da se glasi: "Volitve so tajne, glasuje se z glasovnicami". Tu gre za obrambo principa tajnosti.</p>
                  <p>V 29. členu pa se besedilo drugega odstavka v celoti črta in se nadomesti z naslednjim stavkom: "Stalno delo v skupščini je omogočeno tudi vsem delegatom, ki to želijo". Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Dajem te amandmaje ponovno v razpravo. Želi o tem še kdo razpravljati, preden preidemo na glasovanje?</p>
               </sp>
               <sp>
                  <speaker>JOŽE ZUPANČIČ:</speaker>
                  <p> V imenu 11 članov neodvisnih poslancev podpiram predloge, ki so jih dali liberalci.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Želi še kdo razpravljati? Če ne želi nihče razpravljati, zaključujem razpravo in prehajamo na glasovanje. Najprej bi dal na glasovanje poročilo medzborovske skupine delegatov. Ponovno smo dolžni ugotavljati prisotnost. Prosim, da dvignete roko. Ugotavljamo, da je 79 navzočih poslancev. Se pravi, da nihče ne manjka. Hvala.</p>
                  <p>Dajem na glasovanje poročilo medzborovske skupine delegatov. Še enkrat ga bom prebral.</p>
                  <p>medzborovska skupina delegatov je obravnavala predloge in pripombe, ki so bili dani na sejah Družbenopolitičnega zbora, Zbora občin in Zbora združenega dela k osnutku začasnega poslovnika Skupščine Republike Slovenije.</p>
                  <p>Skupina se je uskladila glede predlaganih sprememb in dopolnitev k 12., 13., 14. in 29. členu začasnega poslovnika.</p>
                  <p>Usklajene spremembe in dopolnitve so v amandmajski obliki vnešene v tekst predloga začasnega poslovnika (spremembe in dopolnitve so pisane z velikimi črkami).</p>
                  <p>V skupini ni bilo doseženo soglasje glede spremembe k drugemu odstavku 10. člena, sprememb in dopolnitev k 11. členu in sprememb in dopolnitev k 26. členu in k 29. členu. Dogovorjeno je bilo, da se bodo o teh vprašanjih ponovno sestali Klubi delegatov in predlagali spremembe in dopolnitve oziroma predlog, da se ostane pri prvotnem besedilu.</p>
                  <p>Glede na navedeno, skupina predlaga, da zbori obravnavajo predlog začasnega poslovnika Skupščine Republike Slovenije skupaj z amandmaji, ki so vključeni v besedilo akta (pisani z velikimi črkami) in da se opredeli do nevtralnih naknadnih predlogov, ki jih bodo predlagali Klubi delegatov."</p>
               </sp>
               <sp>
                  <speaker>ANDREJ ŠTER:</speaker>
                  <p> S tem ko bomo glasovali o poročilu medzborovske komisije, ki poroča o uskladitvi 12., 13., 14., 20., 21. in 28. člena v obliki, kot sem jo prej obrazložil, jih lahko sprejmemo skupaj s prvotnim tekstom osnutka začasnega poslovnika. S tem ko sprejmemo poročilo seveda tudi sprejmemo pravico klubov delegatov,da podajajo amandmaje k neusklajenim členom, kot sta recimo storila ZSMS - Liberalna stranka in Klub poslancev Demos. Torej, s sprejetjem poročila sprejmemo usklajene člene v novi obliki, poslovnik v delu, ki ni bil sporen, zadržimo pa si pravico, da glasujemo tudi o danih amandmajih. O vsakem amandmaju seveda posebej.</p>
                  <p>Če bomo dosegli v vseh treh zborih identična besedila začasnega poslovnika, potem skupščina lahko normalno posluje in gre k četrti točki dnevnega reda, če tega ne bo, bo sledil ponovni krog usklajevanja.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Prehajamo na glasovanje. Najprej o poročilu medzborovske skupine delegatov.</p>
                  <p>Kdo je za? (78 delegatov.) Je kdo proti? (Nihče.) Se je kdo vzdržal? Nekaj glasov manjka.</p>
                  <p>Ugotavljam, da je bilo poročilo sprejeto z večino glasov.</p>
               </sp>
               <sp>
                  <speaker>ANDREJ ŠTER:</speaker>
                  <p> Zahvaljujem se strokovni sodelavki, ki me je opozorila na mojo pomanjkljivost, ki je žal ni nihče opazil. 10. člen je samo delno neusklajen in sicer v drugem odstavku.</p>
                  <p>Prvi odstavek je bil na medzborovski skupini usklajen, in sicer v tem, da se v prvem odstavku pred besedo 5-člansko skupino doda beseda "najmanj" in an koncu tega prvega odstavka črta besedilo "ter sekretarja zbora".</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Je zdaj jasno? Zdaj pa prehajamo na glasovanje o amandmaju k 10. členu.</p>
               </sp>
               <sp>
                  <speaker>JAŠA L. ZLOBEC:</speaker>
                  <p> (iz klopi) 10. člen je že tako in tako sporen glede tega ali je 5 ali 10 delegatov. Da ne bomo glasovali dvakrat, predlagam, da dve glasovanji združimo. V obeh variantah obstaja ta sprememba, črtanje sekretarja. V eni varianti je najmanj 10 delegatov, v drugi varianti pa najmanj 5 delegatov.</p>
                  <p>Samo enkrat glasujmo, pa bomo oboje rešili.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Najprej dajem na glasovanje varianto v 10. členu, drugi odstavek, najmanj 5 delegatov.</p>
                  <p>Kdo je za? (51 delegatov.) Je kdo proti? (27 delegatov.)</p>
                  <p>Ugotavljam, da je predlog sprejet z večino glasov.</p>
                  <p>Nadalje dajem na glasovanje amandma k 11. členu, ki ga je predlagala ZSMS - Liberalna stranka.</p>
                  <p>Kdo je za? (51 delegatov.) Je kdo proti? (26 delegatov.) Se je kdo vzdržal?</p>
                  <p>Ugotavljam, da je amandma k 11. členu začasnega poslovnika sprejet z večino glasov.</p>
                  <p>Na glasovanje dajem amandma k 26. členu. Drugi odstavek se črta. Četrti odstavek pa se spremeni tako, da se glasi: "Volitve so tajne, glasuje se z glasovnico".</p>
                  <p>Kdo je za? (51 delegatov.) Je kdo proti? (27 delegatov.) Se je kdo vzdržal? (Nekdo bi se moral.)</p>
                  <p>Ugotavljam, da je tudi ta amandma sprejet z večino glasov.</p>
                  <p>Predlog amandmajev poslancev Demsoa k predlogu poslovnika. V 26. členu navedenega poslovnika se za drugim odstavkom doda nov tretji odstavek, ki se glasi: "Kadar se o izvolitvi predsednika, podpredsednikov in članov Izvršnega sveta glasuje javno, se glasuje s posamičnim izjavljanjem. Dosedanji tretji, četrti in peti odstavek postanejo četrti, peti in šesti odstavek.</p>
                  <p>Ta amandma dajem na glasovanje.</p>
                  <p>Kdo je za? (29 delegatov.) Je kdo proti? (59 delegatov.) Se je kdo vzdržal? (Nihče.)</p>
                  <p>Ugotavljam, da predlagani amandma Demosa ni sprejet.</p>
                  <p>Preidimo k 29. členu. "Besedilo drugega odstavka se v celoti črta in se nadomesti z naslednjim stavkom: Stalno delo v skupščini je omogočeno tudi vsem drugim delegatom, ki to želijo." Ta amandma dajem na glasovanje.</p>
                  <p>Kdo je za? (50 delegatov.) Je kdo proti? (29 delegatov.) Se je kdo vzdržal?</p>
                  <p>Ugotavljam, da je ta amandma sprejet z večino glasov.</p>
                  <p>Zdaj pa dajem začasni poslovnik v celoti na glasovanje, s predlaganimi amandmaji, ki smo jih sprejeli.</p>
                  <p>Kdo je za? (51 delegatov.) Je kdo proti? (28 delegatov.)</p>
                  <p>Ugotavljam, da je začasni poslovnik sprejet s potrebno večino glasov. (Aplavz.)</p>
               </sp>
               <sp>
                  <speaker>ANDREJ ŠTER:</speaker>
                  <p> Verjetno bo potrebno še nadaljnje delo Komisije za usklajevanje, ker domnevam, da začasni poslovnik v določenem zboru ne bo sprejet. To delo ni enostavno, ob tem da smo verjetno vsi zavzeli stališče, da bomo delovali konstruktivno. Zdaj smo dejansko trije proti devetim oziroma proti sedmim in predlagam, da medtem ko čakamo na izid glasovanja v ostalih dveh zborih, imenujemo dodatne člane v usklajevalno medzborovsko skupino.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Ta predlog dajem v razpravo.</p>
               </sp>
               <sp>
                  <speaker>KAREL VUKOVIČ:</speaker>
                  <p> Ker lahko tole usklajevanje še traja, mislim, da se je treba dogovoriti za nekatere konstruktivne zadeve. Predlagal bi amandma. Če smo za to, da preidejo do besede tudi delegati manjših strank oziroma neodvisni, potem jaz mislim, da je v ospredju pri 10. členu število 5.</p>
                  <p>Druga zadeva. Če smo res za večjo demokracijo, ne po formuli Morina, potem je tajno glasovanje nedvomno pred javnim glasovanjem, predvsem pa pred tem, da bo vsak posamično povedal, za kaj je in proti čemu je in da ga bo nekdo kontroliral, ali dela v skladu z vodstvom strank ali ne. Jaz delam v skladu s svojim mnenjem in s svojimi pogledi na argumente, ki jih tu slišim. Prav tako v zvezi s profesionalizacijo. Prej smo rekli, da bomo imeli parlament, kjer bo večina poslancev profesionalnih, zdaj govorimo o tem, da naj bo samo dana ta možnost.</p>
                  <p>No in zdaj prehajam k amandmaju. Predlagam, da se sprejme začasni poslovnik brez dodatnih neusklajenih amandmajev. Omogočimo, da se ta skupščina na tem zasedanju zaključi vsaj z delom slovesne izjave predsedstva Republike in omogočimo, da bo to predsedstvo začelo delati in tudi imenovalo mandatarja za sestavo nove slovenske vlade.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala lepa. Prosim.</p>
               </sp>
               <sp>
                  <speaker>ANDREJ ŠTER:</speaker>
                  <p> Torej predlagam prejšnjega govornika za enega od članov usklajevalne komisije. Tam bo lahko najbolj utemeljeno povedal svoje razloge.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Če želite, lahko predlagate še dodatne kandidate za usklajevanje.</p>
               </sp>
               <sp>
                  <speaker>ANDREJ ŠTER:</speaker>
                  <p> Za dodatne člane komisije za usklajevanje predlagam Antona Horvata in Ireno Keber.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Slišali ste predlog. Dajem ta predlog v razpravo. Želi še kdo povedati predlog? Zbor je torej predlagal v usklajevalno komisijo še naslednje delegate: Antona Horvata, Ireno Keber, Jašo Zlobca, Franca Bana, Leopolda Drameta in Marjeto Oblak. Menite, da jih je zadostno število?  </p>
               </sp>
               <sp>
                  <speaker>JAŠA L. ZLOBEC:</speaker>
                  <p> Odrekam se kandidaturi in mislim, da bi bilo kvečjemu smiselno, ko bi se ostale skupine iz ostalih zborov zmanjšale, ne pa da se nam 30 ljudi skupaj usede in razpravlja.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Želi o tem še kdo razpravljati? (Da.)</p>
               </sp>
               <sp>
                  <speaker>MITJA ŠKOF:</speaker>
                  <p>Jaz bi prosil, da se glasuje o tistem predlogu, kot ga je dal tovariš Karel Vukovič.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> začasni poslovnik je bil z večino glasov sprejet. Ali bomo to zdaj razveljavili? (Ne.)</p>
               </sp>
               <stage>(Potem je bila ta točka prekinjena, da se sestane medzborovska usklajevalna komisija.)</stage>
               <sp>
                  <speaker>Prehajamo k</speaker>
                  <p>5. TOČKI DNEVNEGA REDA - PREDLOG ZAKONA O RATIFIKACIJI SPORAZUMA O GARANCIJI MED SOCIALISTIČNO FEDERATIVNO REPUBLIKO JUGOSLAVIJO IN MEDNARODNO BANKO ZA OBNOVO IN RAZVOJ (PROJEKT ZA VODOVOD IN KANALIZACIJO V SLOVENSKEM PRIMORJU.)</p>
                  <p> Predlog zakona je v obravnavo predložil Zbor republik in pokrajin Skupščine SFR Jugoslavije in smo ga prejeli s sklicem seje. Ta predlog dajem v razpravo.</p>
               </sp>
               <sp>
                  <speaker>ANDREJ MUREN:</speaker>
                  <p> Delegat prve volilne enote, to je industrija, rudarstvo, gradbeništvo, občine Ljubljana-Center, Bežigrad in Moste-Polje:</p>
                  <p>Načelno sem odločno za to, da takoj sprejmemo oba zakona, ker je to skrajno nujno. Tečejo menda že obresti oziroma povišana obrestna stopnja, ker zamujamo z rokom. Moram pa odločno kritizirati dosedanjo skupščino in dosedanji Izvršni svet, ker tega zakona oziroma teh dveh zakonov še niso izglasovali. Imeli so čas za vse neumnosti, ki so bile v slovensko škodo, tega pa niso mogli. Hvala. (Aplavz.)</p>
               </sp>
               <sp>
                  <speaker>MIROSLAV ZEMLJIČ:</speaker>
                  <p> Predstavnik Izvršnega sveta na tem zboru. Ne bi se mogel strinjati s temi besedami delegata iz občine Center. Skupščina v prejšnjem sestavu tega ni izglasovala, zato ker od Zbora republik in pokrajin Zvezne skupščine tega v času, ko je zasedala, ni dobila. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Želi še kdo razpravljati? Če ne želi nihče več razpravljati, končujem razpravo in dajem ta predlog na glasovanje.</p>
                  <p>Kdo je za? (79 delegatov.)</p>
                  <p>Ugotavljam, da je bil predlog sprejet soglasno.</p>
               </sp>
               <sp>
                  <speaker>Prehajamo k</speaker>
                  <p>6. TOČKI DNEVNEGA REDA - PREDLOG ZAKONA O RATIFIKACIJI SPORAZUMA MED SOCIALISTIČNO FEDERATIVNO REPUBLIKO JUGOSLAVIJO IN MEDNARODNO BANKO ZA OBNOVO IN RAZVOJ (PROJEKT ZA VODOVOD IN KANALIZACIJO V ISTRI.)</p>
                  <p> Ta predlog dajem v razpravo Želi kdo razpravljati? Če ne želi nihče več razpravljati, zaključujem razpravo in prehajamo na glasovanje.</p>
                  <p>Kdo je za?</p>
                  <p>Ugotavljam, da je bil predlog sprejet z večino glasov.</p>
                  <p>Odrejam 30 minutni odmor.</p>
               </sp>
               <stage>(SEJA JE BILA PREKINJENA 7. MAJA 1990 OB 22.30 URI IN SE JE NADALJEVALA 8. MAJA 1990 OB 0.15 URI.)</stage>
               <sp>
                  <speaker>PREDSEDNIK IVAN DRETNIK:</speaker>
                  <p> Vračamo se k</p>
                  <p>3.TOČKI DNEVNEGA REDA - OBRAVNAVA ZAČASNEGA POSLOVNIKA SKUPŠČINE REPUBLIKE SLOVENIJE.</p>
                  <p> Medzborovska usklajevalna komisija je zasedala in daje naslednje predloge. Prosim poročevalca, da poda poročilo.</p>
               </sp>
               <sp>
                  <speaker>ANDREJ ŠTER:</speaker>
                  <p> V okviru medzborovske usklajevalne komisije za pripravo začasnega poslovnika smo se uspeli dogovoriti za predlog, ki vsebuje načelno soglasje o do sedaj spornih členih pravilnika. Načelno soglasje je bilo pogojeno s tem, da o spornih členih glasujemo v paketu. Torej, sklepamo o vseh spornih členih, kajti gre dejansko za medstrankarsko usklajevanje. Prebral bom varianto, ki je bila dogovorjena na medzborovskem usklajevanju.  </p>
                  <p>Pri 10. členu je obveljala varianta, ki jo je naš zbor že sprejel, da 5 poslancev lahko predlaga spremembo. Pri 11. členu je obveljala varianta, ki jo je naš zbor že sprejel. Pri 26. členu se je skupina uskladila, da predlaga zborom v sprejem rešitev, kot jo je predlagal Klub poslancev Demosa, in sicer, da se v 26. členu poslovnika za drugim odstavkom doda nov tretji odstavek, ki se glasi: Kadar se o izvolitvi predsednika, podpredsednikov in članov Izvršnega sveta glasuje javno, se glasuje s posamičnim izjavljanjem. V 29. členu se predlaga naslednje dopolnilo: Stalno delo v skupščini je omogočeno tudi drugim delegatom, ki to želijo na predlog politične organizacije, na predlog političnih organizacij v okviru dogovora teh organizacij v skupščini, ki temelji na načelu proporcionalnosti in enakopravnosti.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Slišali smo poročilo medzborovske usklajevalne komisije in dajem to poročilo v razpravo.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p> Če sem prav razumel, naj bi se sprejemalo to v paketu. Mislim, da je ta predlog napačen. Mi se že dalj časa kot republika borimo proti paketom, zato ker je to način, ko se določene principe poruši z nekimi kupčijami. Mislim, da je tudi ta primer tak. Poglejte: principialno stališče o vprašanju volitev, javnih ali tajnih, smo nekako želeli skupčkati. V nekem primeru tajne, v naslednjem členu javne, lahko javne. Mislim, da je vprašanje volitev eno tistih vprašanj, zaradi katerega je padla naša zgodovina. Kajti ravno s takimi volitvami, ko smo imeli stalne kontrole, so se ljudje zaradi iks razlogov, zaradi nepoguma, zaradi sankcij itd. dostikrat odločali drugače, kot bi se sicer. Mislim, da nismo vsi taki, vendar večina ljudi je in zgodovina kaže in primeri iz zgodovine - tudi v drugih državah, da tam, kjer so taka glasovanja javna, prihaja potem do zelo enotnih misli in opredelitev, do 100%enakih ali 99% odločitev. In tam so vedno tudi slabi rezultati in izkrivljanja. Zato mislim, da gre v primeru volitev za zelo principialno stališče in ne bi smeli v takih primerih "kupčkati".</p>
                  <p>Zato tudi mislim, da je narobe, če gremo v kompletno glasovanje, ampak moramo glasovati o pomembnih vprašanjih o vsakem posebej, ne glede na pozno uro in ne glede na utrujenost. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ali želi še kdo razpravljati?</p>
               </sp>
               <sp>
                  <speaker>ANDREJ ŠTER:</speaker>
                  <p> Samo še pojasnilo. Tukaj ne gre za odločanje v paketu, ki bi želelo nekaj vsiliti, ampak gre tu za praktičen razlog. Omenjeni 4 amandmaji so bili različno sprejeti v posameznem zboru, zato v tem primeru ne gre za kupčijo oziroma tehtanje dobička in izgube, pač pa za praktično zagotovilo, da bo besedilo, ki ga bo zbor sprejel, resnično identično. Tako je bilo mnenje usklajevalne skupine.</p>
               </sp>
               <sp>
                  <speaker>JAŠA L. ZLOBEC:</speaker>
                  <p> Vsi vemo, da je politika umetnost možnega, in ne preseneča me, da je usklajevalna komisija sprejela, kar je sprejela, ker bolje je nekaj dobiti kot vse izgubiti. Po drugi strani pa, to govorim v svojem lastnem imenu, kar je najbrž živ dokaz, da na prvem zasedanju skupščine govorim v nasprotju s tem, kar so predstavniki Liberalne stranke sprejeli v usklajevalni komisiji. Jaz, ki sem vas že večkrat mučil s svojimi nastopi, nisem govoril v imenu stranke, nisem govoril zato, da bi ena stranka porazila drugo stranko, ampak sem govoril zato, ker sem intimno bil in sem še zmeraj prepričan v pravilnost teh amandmajev, ki so bili tukaj dvakrat izglasovani.</p>
                  <p>Na nikogar ne apeliram, kako naj glasuje, samo povem, da bom sam glasoval tako, kot sem že doslej glasoval, ker navsezadnje ne mislim s tem na vas, kolega Šter, ampak na celo intencijo usklajevalne komisije, da se stvari zavlačujejo. Danes smo bili ves dan tukaj, vsem vam je to odveč, ampak rešitev je zelo preprosta. To smo že veleli sami; če danes ta naš zbor ne sprejme predloga usklajevalne komisije, ki je bil z velikansko večino sprejet, se stvar nikakor preveč ne zakomplicira, ampak se pač gre glasovat v vseh treh zborih skupaj in jaz osebno bom ostal na stališču, za katera sem že dvakrat dvignil roko. Hvala.</p>
               </sp>
               <sp>
                  <speaker>MARJAN STARC:</speaker>
                  <p> Glede na to, da se demokracije šele učimo in si bomo dajali lekcije drug drugemu še naslednjih nekaj let mislim, da moramo biti v tem začetku našega študija demokracije nekoliko praktični in pragmatični. Jaz sem vesel, da je po toliko urah prišlo do enega usklajenega paketnega predloga in ga kot takega podpiram. Sem iz vrst Demosa in ga podpiram, čeprav smo mi odstopili od precej naših izvirnih stališč in je nastal kompromis. To je kompromisna rešitev, pri čemer se je treba zavedati, da je to začasni poslovnik, ki ga lahko spremenimo že na naslednjih nekaj skupščinah. S tem se bo zadeva deblokirala, skupščina bo konstituirana in bomo nadaljevali delo.</p>
                  <p>Mislim, da ni bil odveč ta napor, ki smo ga vložili, smo se tudi nekaj naučili, zato še enkrat apeliram, da glasujemo v paketu, kot je bil končno izoblikovan kompromisni predlog. Hvala lepa.</p>
               </sp>
               <sp>
                  <speaker>BOGO ROGINA:</speaker>
                  <p> Sem Bogo Rogina iz 56. volilne enote, področje obrti. Uvrščam se med neodvisne poslance. Moram reči, da se popolnoma strinjam z diskusijo Liberalne stranke, me pa bolj moti uskladitev v zvezi z 29. členom. Meni je jasno, da je strankarska pripadnost v ostalih dveh zborih zelo jasna, mislim pa, da ne smemo pozabiti, da je v tem zboru približno 30 poslancev neodvisnih, takih, ki jih niso predlagale stranke, in ni prav enostavno pozabiti na nas in se dogovarjati, kako boste to reševali na predlog strank. Mislim, da je prav, da ostajamo pri verziji, ki smo jo sprejeli prej. Hvala.</p>
               </sp>
               <sp>
                  <speaker>ANDREJ ŠTER:</speaker>
                  <p> komisija je menila, da je profesionalizacija neodvisnih poslancev vsebovana v prvem odstavku 29. člena in zato po mojem osebnem mnenju, in tudi v diskusiji komisije se je to pokazalo, nikakor niso diskriminirani. Dodatno smo dostavili tudi tri besede, ki so že prej bile usklajene "in delegatov narodnosti". Tako nihče ni postavljen v a priori slabši položaj. Glede profesionalizacije sodim, da so neodvisni poslanci in poslanci narodnosti celo v boljšem položaju, vendar to je tudi njihova pravica, kajti po naravi stvari so sami inferiorni do drugih.</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Moram spregovoriti še enkrat, ker se mi zdi moralno, zlasti zaradi tega, ker sem bil kot eden izmed neodvisnih tudi v usklajevalni komisiji in mi je bilo dejansko izredno težko, ker sem videl prvič v življenju to, kar je bilo danes tukaj povedano. Kompromis, na katerega se bomo pač verjetno morali navaditi. Zlasti mi je bilo hudo, ker so liberalci povlekli nazaj tisto, kar smo mi že izglasovali in podprli. Zato mi je dvakrat hudo. Najprej zaradi tega, ker je ena stran in to tista, ki je amandma predlagala, naredila korak nazaj, zaradi tega, da bi pač nekaj dobila in drugič, sedaj ne razumem samega sebe, kako naj glasujem. zaradi vsega tega menim in zdi se mi, da ne samo, da capljamo na istem mestu v našem skupščinskem sistemu, ampak da delamo korake celo nazaj in to me boli, da najmanj kar lahko naredimo neodvisni delegati je, da se vzdržimo tega glasovanja.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Želi še kdo razpravljati? Če ne želi nihče več razpravljati, zaključujem razpravo in dajem to poročilo na glasovanje v celoti. Kdo je za, naj prosim glasuje! Popravljam. Dajem na glasovanje amandma k 26. in 29. členu začasnega poslovnika.. Kdo je za naj prosim glasuje. Oprostite, najprej moramo ugotoviti navzočnost. Ugotavljam, da je prisotnih 76 delegatov.</p>
                  <p>Zaradi nepravilnega prejšnjega glasovanja dajem ponovno na glasovanje predlog amandmajev k 26. in 29. členu začasnega poslovnika.</p>
                  <p>Kdo je za? (30 delegatov.) Je kdo proti? (39 delegatov.) Se je kdo vzdržal? (7 delegatov.)</p>
                  <p>Hvala. Ugotavljam, da predlog ni bil sprejet.</p>
                  <p>Zaključujem to točko dnevnega reda. Vmes smo dobili pisno prijavo za razpravo. Besedo ima Bogo Rogina.</p>
               </sp>
               <sp>
                  <speaker>BOGO ROGINA:</speaker>
                  <p>Prepričan sem, da se boste tokrat vsi strinjali z mano. Ker sem že kar dva mandata delal v tej skupščini in še vedno menim, da je Zbor združenega dela zelo pomemben in da je tisti, ki naj bi odločal o denarju, ki ga ustvarimo v gospodarstvu se mi zdi zelo krivično, da je ravno ta zbor tisti, ki so ga "vrgli iz bajte".predlagam, da sprejmemo protest in predlagamo skupščini, da naj zbori krožijo in naj bodo "v savni" vsak zbor enkrat. Hvala.</p>
                  <p>(Ploskanje.)</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Slišali smo predlog in z aplavzom ste dokazali, da je sprejemljiv. Želi še kdo besedo? (Nihče.) Če ne želi nihče več razpravljati, dajem ta predlog na glasovanje. Kdor je za to, da nas "ne bodo vrgli iz prostorov skupščine", če je že tako rečeno, naj glasuje!</p>
                  <p>Ugotavljam, da je ta predlog soglasno sprejet z večino glasov.</p>
                  <p>Zdaj pa moramo počakati še na odločitev o tem, ali se bo skupna seja nadaljevala nocoj ali jutri popoldan. Počakati moramo na odločitev Družbenopolitičnega zbora, ki vztraja, da nadaljujemo nocoj.</p>
               </sp>
               <sp>
                  <speaker>(SEJA JE BILA PREKINJENA OB 0.40 URI IN SE JE NADALJEVALA 9. MAJA 1990 OB 21.20 URI.</speaker>
                  <p>)</p>
               </sp>
               <sp>
                  <speaker>Prehajam k</speaker>
                  <p>4. TOČKI DNEVNEGA REDA - IZVOLITEV PREDSEDNIKA IN PODPREDSEDNIKA ZBORA ZDRUŽENEGA DELA.</p>
                  <p> Glede na to, da smo sprejeli začasni poslovnik, predlagam, da v skladu z njegovim 10. členom imenujemo najmanj 5 delegatov v skupino, ki bi oblikovala in predložila zboru kandidata za predsednika in podpredsednika zbora.</p>
                  <p>V skupino predlagam skladno z začasnim poslovnikom naslednje delegate: andreja Štera (Socialdemokratska zveza Slovenije); Antona Horvata (Slovenska kmečka zveza); Barbaro Zupanc (ZSMS - Liberalna stranka); Karla Vukoviča (Stranka demokratične prenove); Stanislava Brgleza (Socialistična zveza Slovenije).</p>
                  <p>Želi o tem predlogu kdo razpravljati? (Da.) Delegati predlagate še Zdravka Zabukovca (Neodvisni). Želi še kdo besedo? (Da.)</p>
               </sp>
               <sp>
                  <speaker>ANDREJ ŠTER:</speaker>
                  <p> Spoštovani predsedujoči, gospe in gospodje! Predlagam, da sprejmemo naslednjo izjavo: "Poslanke in poslanci Zbora združenega dela ne priznamo tendencioznih in enostrankarskih komentarjev k prvemu delu konstitutivne seje našega zbora, predvsem v delu, ki se nanaša na predsedujočega poslanca našega zbora, gospoda Dretnika. Prepričani smo, da je svojo nalogo opravil korektno in s svojim delom bistveno pomagal pri dosedanjem delu Zbora združenega dela. Zbor združenega dela mu za njegov prispevek izreka vse priznanje in mu zagotavlja svojo pripravljenost h konstruktivnemu delu v zboru." Hvala lepa.</p>
                  <p>(Aplavz.)</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala za priznanje. Želi še kdo o predlogu komisije razpravljati? (Da.)</p>
               </sp>
               <sp>
                  <speaker>JAŠA L. ZLOBEC:</speaker>
                  <p> O delu komisije ne bi razpravljal, bi pa komentiral predlog kolega Štera. Če sem razumel, gre za predlog, ki naj bi ga izglasovali. Strinjam se s tistim delom, kjer je bil govor o vsem priznanju našemu predsedniku. Ne bi se pa mogel strinjati s tistim delom, ki obsoja napade v sredstvih javnega obveščanja, ker jaz teh tekstov nisem bral na takšen način in je to stvar interpretacije in videnja. Kot sem jaz razumel kritiko v sredstvih javnega obveščanja, je letela nasploh na sistem organiziranosti. Meni se zdi, da je to izjemno slab sistem, da moramo starega gospoda v letih vsi siliti, da ga cel sistem sili, da od dveh popoldne do treh zjutraj sedi, kar se mi zdi mučenje človeka. Menim, da to ni stvar sredstev javnega obveščanja, ampak drugih pomanjkljivosti. Strinjam se s tistim, kar ste vi dejali, s tem da bi črtali iz besedila sredstva javnega obveščanja.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ima še kdo kakšno pripombo? Sprejmem tudi to kritiko na znanje. Navzočnost smo ugotovili. Dajem predlog te komisije na glasovanje.</p>
                  <p>Kdo je za? ugotavljam, da je to ogromna večina. Je kdo proti? (Nihče.) Se je kdo vzdržal? (Nekaj delegatov.)</p>
                  <p>Ugotavljam, da je ta predlog sprejet z večino glasov.</p>
                  <p>V skladu z drugim odstavkom 2. člena začasnega poslovnika lahko predlaga kandidata za predsednika in podpredsednika zbora tudi skupina najmanj petih delegatov zbora. Prosim, da mi v skladu s tretjim odstavkom 10. člena začasnega poslovnika kot predsedujočemu predložite pisne predloge kandidatur.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p> V skladu z 10. členom začasnega poslovnika Skupščine Republike Slovenije predlaga večja skupina delegatov kandidata za predsednika Zbora združenega dela in sicer delegata Jožeta Zupančiča, rojenega 1936. leta, stanujočega v Celju, Kopitarjeva 2, za podpredsednika pa delegata Boga Rogina, rojenega 1947. leta, stanujočega v Radizlu, Obrtiška 7. Spodaj smo podpisani vsi predlagatelji.</p>
                  <p>Svoj predlog obrazlagamo s tem, da smo v teh dneh opazovali, predvsem v napetih situacijah, kako so reagirali posamezni naši sodelegati in smo se predlagatelji, mislim, da nas je okoli 13 podpisanih in še nekateri drugi, ki se formalno niso podpisali, se pa strinjajo s tem predlogom, zedinili, da sta ta dva naša sodelegata napravila dober vtis in konstruktivno sodelovala v dokaj zapletenih trenutkih. Hvala lepa.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Še kakšen predlog? (Da.)</p>
               </sp>
               <sp>
                  <speaker>ANDREJ ŠTER:</speaker>
                  <p> Skupina poslancev Demosa, združene opozicije, podaja v skladu z 10. členom začasnega poslovnika naše skupščine naslednji predlog: za predsednika Zbora združenega dela predlagamo Andreja Murna, za podpredsednika našega zbora predlagamo gospoda Frančka Rudolfa. Podal bom kratko obrazložitev. Andrej Muren je rojen 1953. v Ljubljani, diplomiral je na Fakulteti za strojništvo v Ljubljani, zaposlen je bil štiri leta v delovni organizaciji Litostroj, zdaj dela že sedmo leto v Iskri. Leta 1989 se je pridružil iniciativnemu odboru za ustanovitev Socialdemokratske stranke, ker je socialdemokratski program najbližji njegovemu osebnemu političnemu prepričanju. Za Zbor združenega dela je kandidiral na listi Demosa, združene opozicije. Zavzema se za tak gospodarski in socialni model državne ureditve, kot ga imajo v zahodni Evropi, predvsem v skandinavskih državah. Predlog predajam delovnemu predsedstvu v presojo.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ali je kakšen predlog? (Da.)</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p> Predlog dopolnjujem s podatkom, ki sem ga prej pozabil povedati, da sta oba naša predlagana kandidata neodvisna in tudi večina vseh, ki smo ju predlagali, je iz skupine neodvisnih. Hvala.</p>
               </sp>
               <sp>
                  <speaker>PREDSEDNIK IVAN DRETNIK:</speaker>
                  <p> Hvala. Ali je še kakšen predlog? (Ne.) Ugotavljam, da so v zboru predložene naslednje kandidature za predsednika in podpredsednika zbora: za predsednika Zbora združenega dela je predlagan Jože Zupančič (Neodvisni), to je prvi predlog, drugi predlog pa je Andrej Muren (Demos).</p>
                  <p>Za podpredsednika je prvi predlog Bogo Rogina, drugi pa Franček Rudolf.</p>
                  <p>V skladu z 11. členom začasnega poslovnika Skupščine Republike Slovenije zbor o izvolitvi predsednika in podpredsednikov glasuje tajno. Delegati glasujejo z glasovnicami tako, da obkrožijo številko pred imenom kandidata, za katerega glasujejo. Glasovnica, iz katere se ne da ugotoviti, kako je delegat glasoval, ni veljavna. Ali želi kdo v zvezi z načinom volitev razpravljati? (Ne.) Če ne želi nihče razpravljati, zaključujem razpravo in predlagam, da zbor na podlagi 11. člena začasnega poslovnika Skupščine Republike Slovenije izvoli 3 delegate, ki bodo poleg dosedanje sekretarke zbora pomagali pri vodenju volitev.</p>
                  <p>Predlagam naslednje delegate:</p>
                  <p>1. Vlasto Sagadin, Demos - združena opozicija,</p>
                  <p>2. Leopold Drame, Neodvisni,</p>
                  <p>3. Roman Jakič, ZSMS - Liberalna stranka.</p>
                  <p>Ali ima še kdo kakšen drug ali pa dodaten predlog? (Ne.) Če ni več predlogov, zaključujem razpravo in dajem ta predlog na glasovanje.</p>
                  <p>Kdo je za? Je kdo proti? Se je kdo vzdržal?</p>
                  <p>Ugotavljam, da je ta predlog sprejet z ogromno večino glasov. Ker moramo natisniti glasovnice, odrejam 30-minutni odmor za pripravo volitev.</p>
               </sp>
               <stage>(Seja je bila prekinjena ob 21.40 uri in se je nadaljevala ob 22.30 uri.)</stage>
               <sp>
                  <speaker>PREDSEDNIK IVAN DRETNIK:</speaker>
                  <p> Poročilo o izidu volitev za predsednika Zbora združenega dela Skupščine Republike slovenije. za predsednika Zbora združenega dela Skupščine Republike Slovenije sta bila predlagana naslednja kandidata: Jože Zupančič in Andrej Muren. Na podlagi pregleda oddanih glasovnic za volitve predsednika Zbora združenega dela Skupščine Republike Slovenije je bilo ugotovljeno:</p>
                  <p>1. Oddanih je bilo 74 glasovnic.</p>
                  <p>2. Vse glasovnice so bile veljavne.</p>
                  <p>3. Veljavnih je bilo 74 glasovnic.</p>
                  <p>4. Po pregledu veljavnih glasovnic sta posamezna kandidata dobila naslednje število glasov: Jože Zupančič 48 glasov, Andrej Muren 26 glasov.</p>
                  <p>V skladu s prvim odstavkom 12. člena začasnega poslovnika je kandidat izvoljen, če je zanj glasovala večina navzočih delegatov v zboru, to je v našem primeru, če jih imamo 74 - 36. Za predsednika Zbora združenega dela Skupščine Republike Slovenije je torej izvoljen kandidat Jože Zupančič.</p>
                  <p>(Aplavz.)</p>
                  <p>V smislu 28. člena začasnega poslovnika prosim novoizvoljenega predsednika Zbora združenega dela, da poda slovesno izjavo, tako da podpiše besedilo slovesne izjave, ki jo bom prebral. Prosim, da pristopite k predsedniški mizi.</p>
                  <p>Izjavljam, da bom ravnal po ustavi in zakonih ter da bom vestno in odgovorno opravljal svojo dolžnost.</p>
                  <p>(Podpiše - aplavz.)</p>
                  <p>Prosim novoizvoljenega predsednika, da prevzame moje mesto.</p>
                  <p>V imenu vseh poslancev našega zbora vam iskreno čestitam in vam obljubim naše sodelovanje, pa še želim, da bi glasovalna tehnika nikoli ne zatajila.</p>
                  <p>(Aplavz.)</p>
               </sp>
               <sp>
                  <speaker>JOŽE ZUPANČIČ:</speaker>
                  <p> Da imam tremo, je verjetno vsakemu razumljivo. Lepo vas prosim, samo naslednje: Največje presenečenje, verjetno, današnjih volitev je to, da sem jaz bil izvoljen za predsednika Zbora združenega dela. In glede na to, da je to prvovrstno presenečenje, po vsej verjetnosti tudi ne pričakujete dolgega govora. Rad bi povedal samo naslednje: Najprej bi se iskreno rad zahvalil gospodu Ivanu Dretniku za njegovo potrpežljivost in za dobro vodenje našega zbora.</p>
                  <p>(Aplavz.)</p>
                  <p>Rad bi se zahvalil tudi tovarišicam, ki so nam pomagale pri delu zbora. In ne nazadnje velja seveda iskrena zahvala vam vsem, da ste mi to izredno odgovorno funkcijo tudi zaupali. Trdno sem prepričan, da bomo takoj po dveh, treh mesecih ugotovili, ali sem primeren ali ne, in če bom primeren, bom nekaj časa pač ostal, če ne, bom rade volje odstopil in prepustil to pomembno funkcijo komu drugemu. In še nekaj bi rad povedal. Zbor združenega dela je nekako na odpisu. Trdno sem prepričan, da je ravno v tem zboru združenega dela - upam, da ne bom pretiraval - cvet slovenskih gospodarstvenikov, ki so se pokazali ne samo na svojih delovnih področjih, ampak tudi s tem, da jim volivci - vi ste bili vsi v množici kandidatov izbrani - tudi pošteno politično zaupali. Zato sem trdno prepričan, da smo ravno v Zboru združenega dela združeni tisti, ki znamo pošteno, neumorno, vztrajno in vestno delati in tudi takšni, ki imamo kar nekaj političnih izkušenj. In to dvoje, oboje združeno, se bo pokazalo tudi v delu tega zbora. In zato se mi zdi, da je ravno v tem našem zboru demokratični utrip najbolj primeren in tudi poudarjen in skušajmo ga skupaj ohraniti. Danes sem že enkrat rekel, da mi vsi skupaj v Sloveniji gradimo novo Slovenijo. Zato moramo najti stališča, da bo to, kar smo mi vsi skupaj volivcem obljubili, tudi uresničimo.</p>
                  <p>(Aplavz.)</p>
                  <p>Ker v skladu z 11. členom našega začasnega poslovnika, vodi volitve podpredsednikov predsednik zbora, je seveda to delo treba opraviti še v našem zboru.</p>
                  <p>Dogovorili smo se, da sta dva kandidata in sicer Bogo Rogina, poslanec neodvisnih in Franček Rudolf, kandidat Demosa. Prosim, da kar takoj pridete po volilne glasovnice, da opravimo te volitve in ostanemo kar tu skupaj, da pač čimprej končamo sejo zbora.</p>
                  <p>Volilna komisija naj dela tako, kot je do sedaj.</p>
               </sp>
               <stage>(Seja je bila prekinjena ob 22.40 uri in se je nadaljevala ob 23.00 uri.)</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p> Poročilo naše volilne komisije je zelo kratko. Volili smo podpredsednika Zbora združenega dela Skupščine Republike Slovenije. Oddanih je bilo 75 glasovnic. Nobena glasovnica ni bila neveljavna, torej je veljavnih 75 glasovnic. Po pregledu veljavnih glasovnic sta posamezna kandidata dobila naslednje število glasov: Bogo Rogina - 46 glasov, Franček Rudolf - 29 glasov. Za podpredsednika je bil izvoljen Bogo Rogina. Prosim, da podpredsednik Zbora združenega dela Bogo Rogina pristopi k mizi in podpiše izjavo.</p>
               </sp>
               <sp>
                  <speaker>BOGO ROGINA:</speaker>
                  <p> Gospe in gospodje poslanci! Za mene je to nedvomno presenečenje. Delal sem tudi v prejšnjem mandatu v tej skupščini in sicer smo bili znani kot borci za pravice obrtništva, če se izrazim po stari terminologiji, drobnega gospodarstva. Pravzaprav bi mi moralo biti v veselje, da bom imel možnost končno nekaj narediti tudi pri tem programu našega slovenskega gospodarstva. Nedvomno je namreč, da je bil ta segment gospodarstva podcenjen, da niso bili ustvarjeni pogoji, da bi se lahko razvijal, saj če pogledamo ostale zahodne države, vidimo, da gradijo svoje gospodarstvo v večini na manjših obratih in da le-ti prinašajo možnost fleksibilnega dela. Vsem se zahvaljujem za zaupanje in skupaj s predsednikom se bova trudila, da bo delo v tem zboru potekalo konstruktivno. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p> Pred zaključkom zasedanja našega zbora predlagam, da sprejmemo soglasno še sklep: "Zbor v roku enega meseca, na predlog Komisije za volitve, imenovanja in administrativne zadeve, imenuje sekretarja zbora. Do imenovanja sekretarja zbora opravlja to dolžnost dosedanja sekretarka zbora."</p>
                  <p>Dajem predlog v razpravo. Kdo je za? Je kdo proti? (Nihče.) Se je kdo vzdržal? (Nihče.)</p>
                  <p>Ugotavljam, da je sklep soglasno sprejet. Vsem se za dosedanje delo najlepšem zahvaljujem.</p>
               </sp>
               <stage>(Seja je bila končana 9. maja 1990 ob 23.10 uri.)</stage>
            </div>
         </div>
      </body>
   </text>
</TEI>
