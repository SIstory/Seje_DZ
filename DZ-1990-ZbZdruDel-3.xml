<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
            <title>3. seja (2. julij 1990)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Andrej Pančur</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref></p>
            </availability>
            <date when="2015-11-25+01:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:j_id_jsp_1830645893_68</idno>
                  <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
                  <title>3. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(2. julij 1990)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=5ACEE0E4FA6752C8C1257C4A002412C8">(<date>2015-08-14</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
                            infrastrukturnega programa Inštituta za novejšo zgodovino</p>
         </projectDesc><xi:include xmlns:xi="http://www.w3.org/2001/XInclude" href="taxonomy.xml"/></encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2015-11-25">
            <name>Andrej Pančur</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2015-11-25+01:00">
            <name>Andrej Pančur</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list type="simple">
               <head>ZBOR ZDRUŽENEGA DELASKUPŠČINE REPUBLIKE SLOVENIJE</head>
               <head>(3. seja - 2. julij 1990)</head>
               <item>
                  <list rend="ordered"><head>PRED DNEVNIM REDOM:                                      STRAN</head>
                     <item n="1">Ugotovitev prisotnosti delegatov ...................... 1</item>
                     <item n="2">Določitev dnevnega reda ............................... 1<list rend="simple">
                        <head>GOVORNIKI:</head>
                        <item>Roman Jakič ........................................... 3</item>
                        <item>mag. Franc Perko ...................................... 3</item>
                        <item>Marjan Starc .......................................... 3</item>
                        <item>Andrej Muren .......................................... 3</item>
                        <item>Anka Osterman ......................................... 3</item>
                        <item>Tanja Dular ........................................... 4</item>
                        <item>Andrej Šter ........................................... 4</item>
                        <item>Ivan Dretnik .......................................... 4</item>
                        <item>Milan Aksentijević .................................... 5</item>
                        <item>dr. Irena Keber ....................................... 5</item>
                        <item>dr. Marko Kranjec ..................................... 7</item>
                        <item>Ivo Daneu ............................................. 7</item>
                        <item>Marjan Starc .......................................... 7</item>
                        <item>Andrej Šter ........................................... 7</item>
                        <item>Bogo Regina ........................................... 7</item>
                        <item>Jaša L. Zlobec ........................................ 8</item>
                        <item>Andrej Šter ........................................... 8</item>
                     </list></item></list>
               </item>
               <item><list rend="ordered">
                  <head>DNEVNI RED:</head>
                  <item n="1"> Odobritev osnutka zapisnika 2. seje (1. točka dnevnega reda) .............................. 8<list rend="simple">
                     <head>GOVORNIKI:</head>
                     <item>Roman Jakič ........................................... 9</item>
                     <item>dr. Anton Židanik ..................................... 9</item>
                     <item>Milan Aksentijević .................................... 9</item>
                     <item>Majda Oblak ........................................... 9</item>
                  </list>
                  </item>
                  <item n="2">Predlog odlokov o ustanovitvi, nalogah in sestavi nekaterih delovnih
                     teles skupščine in njenih zborov (2. točka dnevnega reda) .............................. 9<list rend="simple">
                        <head>GOVORNIK:</head>
                        <item>Andrej Šter .......................................... 10</item>
                     </list>
                     <list>
                        <item>- predlog odloka o ustanovitvi, nalogah, sestavi in številu članov Odbora Zbora
                            združenega dela za splošno gospodarske zadeve in predlog kandidatne liste za
                           izvolitev predsednika in članov odbora ............. 11</item>
                        <item>- predlog odloka o ustanovitvi, nalogah, sestavi in številu članov Odbora Zbora
                           združenega dela za proračun in javne
                           finance in predlog kandidatne liste za izvolitev predsednika in članov odbora ............. 11</item>
                        <item>- predlog odloka o ustanovitvi, nalogah, sestavi in številu članov Odbora
                           Zbora združenega dela za kreditno-monetarni sistem in politiko ter predlog kandidatne
                           liste za izvolitev predsednika in članov odbora ............................................. 11</item>
                        <item>- predlog odloka o ustanovitvi, nalogah, sestavi in številu članov Odbora Zbora
                           združenega dela Skupščine Republike Slovenije za podjetništvo in obrt ter
                           predlog kandidatne liste za izvolitev predsednika in članov odbora ....................... 12</item>
                        <item>- predlog odloka o ustanovitvi, nalogah, sestavi in številu članov Komisije Skupščine Republike Slovenije za
                           spremljanje preobrazbe družbene in zadružne lastnine .................................. 12</item>
                        <item>- predlog odloka o ustanovitvi, nalogah, sestavi in številu članov Komisije
                           Skupščine Republike Slovenije za pripravo in spremljanje poslovnika Skupščine
                           Republike Slovenije ................................ 12</item>
                     </list>
                  </item>
                  <item n="3">Ugotavljanje prisotnosti delegatov ................... 12</item>
                  <item n="4">Osnutek amandmajev XLIX do LXXII k Ustavi SFRJ (3. točka dnevnega reda) ............................. 12<list rend="simple">
                     <head>GOVORNIKI:</head>
                     <item>Jože Berlec .......................................... 13</item>
                     <item>Majda Oblak .......................................... 13</item>
                     <item>Danilo Bašin ......................................... 13</item>
                     <item>Stanislav Eržen ...................................... 14</item>
                     <item>dr. Irena Keber ...................................... 14</item>
                     <item>Silvo Berdajs ........................................ 14</item>
                     <item>Ivo Daneu ............................................ 14</item>
                     <item>Danilo Bašin ......................................... 15</item>
                     <item>dr. Anton Židanik .................................... 15</item>
                     <item>Majda Oblak .......................................... 15</item>
                     <item>Silvo Berdajs ........................................ 15</item>
                  </list></item>
                  <item n="5">Celovita ocena posledic premestitve orožja Teritorialne obrambe v objekte JLA
                     (4. točka dnevnega reda) ............................. 16<list rend="simple">
                        <head>GOVORNIKI:</head>
                        <item>Andrej Muren ......................................... 16</item>
                        <item>Milan Aksentijević ................................... 17</item>
                        <item>dr. Janez Remškar .................................... 18</item>
                        <item>dr. Irena Keber ...................................... 18</item>
                        <item>Jože Košak ........................................... 19</item>
                        <item>Franc Ban ............................................ 19</item>
                        <item>Dimitrij Adolf Mikuš ................................. 19</item>
                        <item>Vilijem Sekereš ...................................... 19</item>
                        <item>Andrej Muren ......................................... 20</item>
                        <item>Mirko Krajec ......................................... 20</item>
                        <item>Jože Berlec .......................................... 20</item>
                        <item>Marjan Starc ......................................... 21</item>
                        <item>Silvo Berdajs ........................................ 21</item>
                        <item>Milan Aksentijević ................................... 21</item>
                     </list></item>
                  <item n="6">Predlog zakona o spremembah in dopolnitvah zakona o urejanju naselij
                     in drugih posegov v prostor (5. točka dnevnega reda) ............................. 21<list rend="simple">
                        <head>GOVORNIKA:</head>
                        <item>Tanja Dular .......................................... 22</item>
                        <item>Niko Vladimirov ...................................... 22</item>
                     </list></item>
                  <item n="7">Predlog za izdajo zakona o začasni prepovedi sečnje v gozdovih v družbeni lastnini in začasni prepovedi prometa
                     s kmetijskimi zemljišči in gozdovi in drugimi nepremičninami v družbeni lasti 
                     (6. točka dnevnega reda) ............................. 22<list rend="simple">
                        <head>GOVORNIKI:</head>
                        <item>Bogo Rogina .......................................... 23</item>
                        <item>Martina Lippai ....................................... 23</item>
                        <item>Majda Oblak .......................................... 26</item>
                        <item>dr. Anton Židanik .................................... 27</item>
                        <item>Franc Perko .......................................... 27</item>
                        <item>Anka Osterman ........................................ 28</item>
                        <item>Dimitrij Adolf Mikuš ................................. 29</item>
                        <item>Ivan Dretnik ......................................... 29</item>
                        <item>Mirko Krajec ......................................... 29</item>
                        <item>Andrej Šter .......................................... 30</item>
                        <item>Andrej Klemenčič ..................................... 31</item>
                        <item>mag. Angelca Žerovnik ................................ 31</item>
                        <item>Franc Perko .......................................... 31</item>
                        <item>Leopold Drame ........................................ 32</item>
                        <item>Peter Kraner ......................................... 32</item>
                        <item>Franc Lovrenčič ...................................... 32</item>
                        <item>Andrej Klemenčič ..................................... 33</item>
                        <item>Mirko Krajec ......................................... 33</item>
                        <item>Franc Lovrenčič ...................................... 33</item>
                        <item>Martina Lippai ....................................... 33</item>
                        <item>Vinko Drča ........................................... 34</item>
                        <item>Davorin Bizjak ....................................... 35</item>
                        <item>Vinko Drča ........................................... 35</item>
                        <item>Martina Lippai ....................................... 35</item>
                        <item>Franc Perko .......................................... 35</item>
                        <item>Mirko Krajec ......................................... 36</item>
                        <item>Franc Ban ............................................ 36</item>
                        <item>Mirko Krajec ......................................... 37</item>
                        <item>Majda Oblak .......................................... 37</item>
                     </list></item>
                  <item n="8">Predlog za izdajo zakona o spremembah zakona o pokopališčih in pogrebni dejavnosti 
                     ter o urejanju pokopališč s predlogom zakona (7. točka dnevnega reda) ............................. 38<list rend="simple">
                        <head>GOVORNIKA:</head>
                        <item>Roman Jakič .......................................... 38</item>
                        <item>Neidentificiran govornik ............................. 38</item>
                     </list></item>
                  <item n="9">Predlog za izdajo zakona o spremembah in dopolnitvah zakona o orožju z osnutkom zakona 
                     (8. točka dnevnega reda) ............................. 38<list rend="simple">
                        <head>GOVORNIKA:</head>
                        <item>Milan Aksentijević ................................... 39</item>
                        <item>mag. Slavko Debelak .................................. 39</item>
                     </list></item>
                  <item n="10">Predlog za izdajo zakona o funkcionarjih v državnih organih z osnutkom zakona 
                     (9. točka dnevnega reda) ............................. 39<list rend="simple">
                        <head>GOVORNIKI:</head>
                        <item>Majda Oblak .......................................... 39</item>
                        <item>Jože Studenčnik ...................................... 39</item>
                        <item>Franček Rudolf ....................................... 40</item>
                        <item>Jože Tratnik ......................................... 40</item>
                     </list></item>
                  <item n="11">Predlog za izdajo zakona o ustanovitvi Visoke pravne šole v Mariboru z 
                     osnutkom zakona (10. točka dnevnega reda) ............................ 40<list rend="simple">
                        <head>GOVORNIKI:</head>
                        <item>Dejan Murko .......................................... 40</item>
                        <item>Majda Oblak .......................................... 42</item>
                        <item>Dimitrij Adolf Mikuš ................................. 42</item>
                        <item>Boštjan M. Zupančič .................................. 43</item>
                        <item>Andrej Muren ......................................... 44</item>
                        <item>dr. Alojz Križman .................................... 44</item>
                        <item>Roman Jakič .......................................... 45</item>
                        <item>Dejan Murko .......................................... 45</item>
                        <item>Roman Jakič .......................................... 46</item>
                     </list></item>
                  <item n="12">Osnutek zakona o dopolnitvi zakona o financiranju federacije 
                     (11. točka dnevnega reda) ............................ 47</item>
                  <item n="13">Predlog zakona o Gospodarski zbornici Slovenije 
                     (12. točka dnevnega reda) ............................ 47<list rend="simple">
                        <head>GOVORNIKA:</head>
                        <item>Andrej Šter .......................................... 47</item>
                        <item>Boštjan Kovačič ...................................... 47</item>
                     </list></item>
                  <item n="14">Pobude, predlogi in vprašanja delegatov .............. 48 (13. točka dnevnega reda)</item>
                  <item n="15">Seznam govornikov .................................. II/1</item>
               </list></item>
            </list>
         </div>
         <div>
            <head>SEZNAM GOVORNIKOV</head>
            <head>ZBOR ZDRUŽENEGA DELASKUPŠČINE REPUBLIKE SLOVENIJE (3. seja - 2. julij 1990)</head>
            <castList>
               <head>GOVORNIKI:                
                                       
                          STRAN</head>
               <castItem>
                  <actor xml:id="sp.AksentijevićMilan">Aksentijević Milan</actor> ......................... 5, 9, 17, 21, 39</castItem>
               <castItem>
                  <actor xml:id="sp.BanFranc">Ban Franc</actor> ............................................ 19, 36</castItem>
               <castItem>
                  <actor xml:id="sp.BašinDanilo">Bašin Danilo</actor> ......................................... 13, 15</castItem>
               <castItem>
                  <actor xml:id="sp.BerdajsSilvo">Berdajs Silvo</actor> .................................... 14, 16, 21</castItem>
               <castItem>
                  <actor xml:id="sp.BerlecJože">Berlec Jože</actor> .......................................... 13, 20</castItem>
               <castItem>
                  <actor xml:id="sp.BizjakDavorin">Bizjak Davorin</actor> ........................................... 35</castItem>
               <castItem>
                  <actor xml:id="sp.DaneuIvo">Daneu Ivo</actor> ............................................. 7, 14</castItem>
               <castItem>
                  <actor xml:id="sp.DebelakSlavko">Debelak mag. Slavko</actor> ...................................... 39</castItem>
               <castItem>
                  <actor xml:id="sp.DrameLeopold">Drame Leopold</actor> ............................................ 32</castItem>
               <castItem>
                  <actor xml:id="sp.DrčaVinko">Drča Vinko</actor> ........................................... 34, 35</castItem>
               <castItem>
                  <actor xml:id="sp.DretnikIvan">Dretnik Ivan</actor> .......................................... 4, 29</castItem>
               <castItem>
                  <actor xml:id="sp.DularTanja">Dular Tanja</actor> ........................................... 4, 22</castItem>
               <castItem>
                  <actor xml:id="sp.ErženStanislav">Eržen Stanislav</actor> .......................................... 14</castItem>
               <castItem>
                  <actor xml:id="sp.JakičRoman">Jakič Roman</actor> ................................ 3, 9, 38, 45, 46</castItem>
               <castItem>
                  <actor xml:id="sp.KeberIrena">Keber dr. Irena</actor> ................................... 5, 14, 18</castItem>
               <castItem>
                  <actor xml:id="sp.KlemenčičAndrej">Klemenčič Andrej</actor> ..................................... 31, 33</castItem>
               <castItem>
                  <actor xml:id="sp.KošakJože">Košak Jože</actor> ............................................... 19</castItem>
               <castItem>
                  <actor xml:id="sp.KovačičBoštjan">Kovačič Boštjan</actor> .......................................... 47</castItem>
               <castItem>
                  <actor xml:id="sp.KrajecMirko">Krajec Mirko</actor> ............................. 20, 29, 33, 36, 37</castItem>
               <castItem>
                  <actor xml:id="sp.KranerPeter">Kraner Peter</actor> ............................................. 32</castItem>
               <castItem>
                  <actor xml:id="sp.KranjecMarko">Kranjec dr. Marko</actor> ......................................... 7</castItem>
               <castItem>
                  <actor xml:id="sp.KrižmanAlojz">Križman dr. Alojz</actor> ........................................ 44</castItem>
               <castItem>
                  <actor xml:id="sp.LippaiMartina">Lippai Martina</actor> ................................... 23, 33, 35</castItem>
               <castItem>
                  <actor xml:id="sp.LovrenčičFranc">Lovrenčič Franc</actor> ...................................... 32, 33</castItem>
               <castItem>
                  <actor xml:id="sp.MikušDimitrijAdolf">Mikuš Dimitrij Adolf</actor> ............................. 19, 29, 42</castItem>
               <castItem>
                  <actor xml:id="sp.MurenAndrej">Muren Andrej</actor> .................................. 3, 16, 20, 44</castItem>
               <castItem>
                  <actor xml:id="sp.MurkoDejan">Murko Dejan</actor> .......................................... 40, 45</castItem>
               <castItem>
                  <actor xml:id="sp.Neidentificirangovornik">Neidentificiran govornik</actor> ................................. 38</castItem>
               <castItem>
                  <actor xml:id="sp.OblakMajda">Oblak Majda</actor> ....................... 9, 13, 15, 26, 37, 39, 42</castItem>
               <castItem>
                  <actor xml:id="sp.OstermanAnka">Osterman Anka</actor> ......................................... 3, 29</castItem>
               <castItem>
                  <actor xml:id="sp.PerkoFranc">Perko Franc</actor> ................................... 3, 27, 31, 35</castItem>
               <castItem>
                  <actor xml:id="sp.RemškarJanez">Remškar dr. Janez</actor> ........................................ 18</castItem>
               <castItem>
                  <actor xml:id="sp.ReginaBogo">Regina Bogo</actor> ........................................... 7, 23</castItem>
               <castItem>
                  <actor xml:id="sp.RudolfFranček">Rudolf Franček</actor> ........................................... 40</castItem>
               <castItem>
                  <actor xml:id="sp.SekerešVilijem">Sekereš Vilijem</actor> .......................................... 19</castItem>
               <castItem>
                  <actor xml:id="sp.StarcMarjan">Starc Marjan</actor> ....................................... 3, 7, 21</castItem>
               <castItem>
                  <actor xml:id="sp.StudenčnikJože">Studenčnik Jože</actor> .......................................... 39</castItem>
               <castItem>
                  <actor xml:id="sp.ŠterAndrej">Šter Andrej</actor> ............................. 4, 7, 8, 10, 30, 47</castItem>
               <castItem>
                  <actor xml:id="sp.TratnikJože">Tratnik Jože</actor> ............................................. 40</castItem>
               <castItem>
                  <actor xml:id="sp.VladimirovNiko">Vladimirov Niko</actor> .......................................... 22</castItem>
               <castItem>
                  <actor xml:id="sp.ZlobecJašaL">Zlobec Jaša L.</actor> ............................................ 8</castItem>
               <castItem>
                  <actor xml:id="sp.ZupančičBoštjanM">Zupančič Boštjan M.</actor> ...................................... 43</castItem>
               <castItem>
                  <actor xml:id="sp.ŽerovnikAngelca">Žerovnik mag. Angelca</actor> .................................... 31</castItem>
               <castItem>
                  <actor xml:id="sp.ŽidanikAnton">Židanik dr. Anton</actor> ................................. 9, 15, 27</castItem>
            </castList>
         </div>
      </front>
      <body>
         <div ana="#PAR.ZbZdruDel">
            <head>ZBOR ZDRUŽENEGA DELA SKUPŠČINE REPUBLIKE SLOVENIJE</head>
            <div ana="#PAR.Seja" n="3">
               <head>3. seja</head>
               <docDate>(2. julij 1990)</docDate>
               <castList>
                  <castItem><roleDesc>Sejo je vodil</roleDesc> <actor xml:id="sp.ZupančičJože">Jože Zupančič</actor>, <role>predsednik Zbora združenega dela</role></castItem>
               </castList>
               <stage>Seja se je pričela ob 10.15 uri.</stage>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Iskreno pozdravljeni, cenjene poslanke in poslanci, predstavniki strokovnih služb, dragi gostje Izvršnega sveta, novinarji in ostali vabljeni! Naše skupne strokovne službe so ugotovile, da nas je 65, torej smo sklepčni. Osem se jih je opravičilo in menim, da bodo ostali tudi prišli, tako da lahko pričnemo z delom. Med gosti je danes tudi predstavnik Štaba za teritorialno obrambo Republike Slovenije. K nam je prišel general Drago Ožbolt, tu ga vidite, tako da boste vedeli, kdo je mož v uniformi. Potem smo povabili predstavnike Univerze Edvarda Kardelja v Ljubljani in Univerze v Mariboru v zvezi s predlogom zakona o visoki pravni šoli in tudi predstavnike Izvršnega sveta ter predstavnike Svobodnih sindikatov Slovenije. Menim, da je prav, da sodelujejo tudi vabljeni pod tisto točko, kamor pač njihova razprava sodi.</p>
                  <p>Glede na to, da smo se dogovorili na drugi seji našega zbora, da bi oddali pisne predloge v okviru pobud in predlogov poslancev, vas lepo prosim, da daste pismene predloge in pobude zdaj ali, če jih še nimate napisane, da jih napišete pri naši strokovni sodelavki. Tako bomo lahko v teku dopoldneva oziroma popoldne že dobili odgovore, če so seveda možni, na vaše pismene pobude. Pa še nekaj je potrebno. Glede na današnji dnevni red, ko sprejemamo predloge zakonov po hitrem ali po normalnem postopku, je možno vložiti še amandmaje. Tako imate še vedno možnost, na to vas moram opozoriti, da jih vložite. Kakor je že bilo sporočeno, imamo na tem zasedanju možnost simultanega prevajanja. Tudi to je sedaj opravljeno in tega ne bi komentiral. Če bo potrebno bom, če pa ni potrebno pa ne bom. Ravno tako vas moram opozoriti, ker je to že nekak bonton, da je treba pri razpravi, najboljše je seveda, če se pismeno pripravite k razpravi, če pa tega ne naredite, da poveste svoje ime in priimek, da bodo naše strojepiske iz magnetogramov lahko delo pravilno opravile. Tu je še eno obvestilo. Z dopisom z dne 27.6.1990 ste prejeli dodatno gradivo za skupno sejo vseh zborov, ki bo danes. Mi bomo tu zasedali do 11.30, potem bomo imeli skupno zasedanje vseh treh zborov, na katerem bomo poslušali poročilo Vitodraga Pukla o ustavnih dopolnitvah SFRJ. Po tem poročilu ne bo nobene razprave, na to moram še enkrat opozoriti, takoj nato bomo imeli sejo skupščine. Za sejo skupščine ste dobili tudi dodatno gradivo - dva predloga odlokov - in zato bi bilo prav, da oba odloka iz tega gradiva, ki ga imate za sejo skupščine, prestavite v gradivo za sejo našega zbora, ker moramo te odloke sprejeti v našem zboru. Tu gre za predlog odloka o ustanovitvi naloga k sestavi in številu članov Komisije Skupščine Republike Slovenije za spremljanje preobrazbe družbene in zadružne lastnine in prav tako poslovnik skupščine. Kadrovske zadeve pa bomo sprejemali na seji skupščine. Tako da gradivo prestavite iz ene mape v drugo, iz enega kovčka v drug kovček.</p>
                  <p>Glede samega dnevnega reda pa bi rekel tako. Prvič, imate predlog dnevnega reda, ki ste ga prejeli po pošti in drugič, še predlog dnevnega reda, ki ste ga prejeli danes na mizo. Moram pa vam še povedati, da je tu še nekoliko spremenjen tretji predlog, ki ga bom ustno posredoval. Gre za to, da ni sporna 1. točka dnevnega reda, medtem, ko pri 2. točki dnevnega reda, ki ste jo dobili kot predlog na dom - gre za programsko usmeritev Izvršnega sveta Skupščine Republike Slovenije - pa je bilo dogovorjeno, da zaradi tega, ker smo pač dobili velik del gradiv šele danes, to sta dve zeleni brošurici, ki ste ju prejeli, odnesete domov, ker se bomo o njih še pogovarjali, ne samo na naslednji seji, ampak še kasneje, zato, ker so to gradiva, ki imajo dolgoročni vsebinski pomen in jih prosim ne uničite, ampak jih zadržite zaradi tega, ker se bomo večkrat pri citiranju na stališča Izvršnega sveta ali pa pri programiranju dela za naslednjih več let, še vračali na ta gradiva. Zato naj ostanejo ta gradiva kot del dokumentov in gradiv za naše večmesečno delo. Predlagam, da te 2. točke ni na dnevnem redu. Pri tem je osnutek amandmajev k Ustavi SFR Jugoslavije. Potem je osnutek amandmajev k ustavi SFRJ. Ta ostane. Z gradivom ste prejeli kot 4. točko, celovito oceno posledic preselitve orožja teritorialne obrambe v objekte JLA. Predlog je, da o tej točki dnevnega reda danes ne bi razpravljali. Je pa seveda prišla pobuda, da bi o tej točki danes vseeno razpravljali in zato bi jo vrnil nazaj kot 4. točko v naš prvotni predlog dnevnega reda. Na ta način bi bila to 4. točka. Potem bi imeli vse ostale točke dnevnega reda do številke 11, samo s tem, da bi se pač vse pomaknilo za eno številko naprej. To se pravi, da bi od točke 4 naprej imeli tak predlog dnevnega reda, kot je bil danes prečiščen posredovan na vaše klopi. Samo s to razliko, da se pač ena številka spremeni, namesto številke 4 imate 5 itd. Dobili ste z gradivom nekoliko kasneje, da sta še dve dodatni točki, in sicer gre kot 2. točka predlog odloka o ustanovitvi, nalogah in sestavi nekaterih delovnih teles skupščine in njenih zborov. To bi imeli na 2. mestu, namesto na 10. Mogoče sem vse bolj zakompliciral, kot je bilo predlagano v prvem predlogu. Zakaj tako je čisto normalno in razumljivo, ker če bomo to sprejeli, bomo lahko o teh zadevah tudi kasneje še razpravljali na seji skupščine in sprejeli kadrovske predloge v zvezi s tem. No, in tu je seveda še novost, gre za 5. oziroma 4. zdaj pa seveda 7. točko dnevnega reda, predlog zakona o začasni prepovedi sečnje v gozdovih v družbeni lastnini in začasni prepovedi prometa s kmetijskimi zemljišči in gozdovi v družbeni lastnini ter bivši 6., sedaj 7., točki, predlog za izdajo zakona o spremembah zakona o pokopališki in pogrebni dejavnosti ter o urejanju pokopališč s predlogom zakona. Gre za dvoje. Oboje veste, da je zelo pomembno, ker imamo neke določene naloge že v tem mesecu, ki so seveda povezane s tema dvema zakonoma in zato gre na eni strani za to, da to uvrstimo na dnevni red, na drugi pa, da o njih sklepamo po hitrem postopku. Dnevni red bi bil tak, kot ste ga dobili danes, predložen s to razliko, da prestavimo 4. točko dnevnega reda v zvezi s teritorialno obrambo.</p>
                  <p>Predlagam razpravo o predloženem dnevnem redu.</p>
               </sp>
               <sp who="#sp.JakičRoman">
                  <speaker>ROMAN JAKIČ:</speaker>
                  <p>Glede 4. točke. Celovita ocena posledic preselitve orožja teritorialne obrambe v objekte JLA, bi vprašal, če obstaja kakšna obrazložitev, zakaj še ta točka zopet nanaša na dnevni red, ker menim, da s poročilom, ki smo ga dobili na mizo, se je zelo težko izjasnjevati, ker še nisem utegnil prebrati te ocene. To gradivo smo namreč dobili šele danes. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Perko.</p>
               </sp>
               <sp who="#sp.PerkoFranc">
                  <speaker>MAG. FRANC PERKO:</speaker>
                  <p>Zdi se mi nesprejemljivo, da dobimo zakon o prepovedi sečnje v gozdovih, ki pomeni za zaposlene v gozdnogospodarskih organizacijah take pretrese, takole na mizo in predlagam, da se ne vključi ta točka v dnevni red.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Starc.</p>
               </sp>
               <sp who="#sp.StarcMarjan">
                  <speaker>MARJAN STARC:</speaker>
                  <p>Imel bi predlog za dopolnitev dnevnega reda. Na zadnji seji skupščine je skupina poslancev podala pobudo, da bi se spremenil zakon o zbornicah. Novi zakon o zbornicah je bil sprejet na zadnji seji skupščine prejšnjega mandata in je opredeljen rok za konstituiranje zbornice 90 dni. Nastala je pobuda, da bi se tudi rok in tudi določene stvari spremenile. Zakonodajno-pravna komisija ni utegnila pred sejo pripraviti mnenja ali pa osnutka zakona oziroma samega zakona. Pobuda je bila, da bi to po hitrem postopku sprejeli ravno zaradi tega, ker se rok za ustanovitev izteka. Namreč pobuda je v tem, da bi se ta zakon o zbornici spremenil v tej fazi, tako da ne bi z zakonom prisiljeval gospodarskih subjektov, da se združujejo v zbornico, ampak, da se gospodarski subjekti na osnovi interesa prostovoljno združujejo, ne pa, da jih zakon sili v to združevanje. Zakonodajno-pravna komisija nam je obljubila, da bo tekom današnjega dne pripravila ta osnutek zakona ali pa predlog zakona in bo ona proučila, ali je to ugodno, ali lahko gre po hitrem postopku ali pa mora po rednem postopku. To bi prosil in predlagal, da se da na dnevni red, da bomo tekom dneva dobili gradivo in da bi se potem odločili, na kakšen način bi to sprejemali. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Muren.</p>
               </sp>
               <sp who="#sp.MurenAndrej">
                  <speaker>ANDREJ MUREN:</speaker>
                  <p>Menim, da je nujno potrebno, da razpravljamo o posledicah preselitve orožja teritorialne obrambe, čeprav smo precej tega gradiva dobili šele zdaj na mizo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospa Osterman.</p>
               </sp>
               <sp who="#sp.OstermanAnka">
                  <speaker>ANKA OSTERMAN:</speaker>
                  <p>Resnično ne vem, ali je lahko ta ocena za teritorialno obrambo celovita, kot napoveduje točka dnevnega reda. Sprejmemo jo lahko le takšno, kot nam jo bo nekdo posredoval. Mi očitno v tem ne bomo mogli sodelovati, vsaj zase to lahko povem, ker ne poznam gradiva. Ne glede na to, da so nekateri delegati že očitali, da se zakoni kar tako prinašajo na mizo, bi rada poudarila, da ni mogoče sprejemati zakonov, ki jih dobivamo delegati na mizo. Recimo, zakon o prepovedi sečnje je tako pomembno gradivo, da se najbrž nihče od nas tukaj ne more odločiti in v bodoče naj ne bi bila praksa, da dobivamo take odločitve na mizo, saj se kot delegati ne moremo kar tako odločati.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospa Dular.</p>
               </sp>
               <sp who="#sp.DularTanja">
                  <speaker>TANJA DULAR:</speaker>
                  <p>V gradivu sem videla, da je tudi zakon o spremembah zakona o pokopališki in pogrebni dejavnosti. To je dejavnost, ki spada med komunalne zadeve in jo zastopam. Težko je na tak način odločati, ne moremo se posvetovati s komerkoli. Tako se tudi pridružujem svojim predhodnikom, da ne sme biti praksa, da zakone dobivamo na mizo, ampak bi jih morali prejeti prej.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Šter.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Po pooblastilu Liberalne stranke mam dolžnost, da tukaj predlagam nekaj dopolnitev dnevnega reda. Vse se nanašajo na dnevni red skupne seje skupščine. Na kratko jih bom predstavil. Dve se ukvarjata s predlogom, da Skupščina Republike Slovenije ugotovi, da se glede predpisane rabe jezika za poslanca v Skupščini Republike Slovenije pri uporabljanju njihove funkcije ne morajo uporabljati določila poslovnika Skupščine Republike Slovenije, marveč, da veljajo neposredne določbe Ustave Republike Slovenije. To je amandma k poslovniku.</p>
                  <p>Druga pobuda pravi, da glede na to, da so pri poslovanju Skupščine Republike Slovenije in pri opravljanju funkcije republiških poslancev, skladno z določili drugega odstavka 212. člena in drugega odstavka 250. člena ustave predpisani kot uradni jezik slovenski, italijanski in madžarski jezik. Predlaga, da se organizira prevajalska služba pri poslovanju Skupščine Republike Slovenije le iz navedenih treh jezikov.</p>
                  <p>In tretji predlog za spremembo oziroma za dopolnitev dnevnega reda. V imenu skupine poslancev predlagamo, da se danes na skupni seji obravnava tudi predlog deklaracije o narodni spravi. Tukaj imam ta predlog in pa ustrezno število podpisov. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Dretnik.</p>
               </sp>
               <sp who="#sp.DretnikIvan">
                  <speaker>IVAN DRETNIK:</speaker>
                  <p>Opozoril bi na eno težavo. Vsak poslanec, ki namerava vsaj kolikor toliko pozorno spremljati delo zbora, si doma uredi gradivo, ga po možnosti oštevilči, tu pa nam pade vse na glavo. Dobimo še nekaj dodatnega materiala, prečiščen dnevni red, tako da se zdaj res zaradi tesnega prostora prav težko znajdemo. Vem, da se to najbrž ne da preprečiti, ampak tako je. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Aksentijević.</p>
               </sp>
               <sp who="#sp.AksentijevićMilan">
                  <speaker>MILAN AKSENTIJEVIĆ:</speaker>
                  <p>Sem kot član komisije sodeloval v razpravi pri predlogu preložitve 4. točke dnevnega reda. Strinjam se, da se točka preloži, ker niti predsedstvo, niti komisija nima popolnih podatkov vseh komisij, ki delajo. Če hočemo res priti do resnice, predlagam, da ta predlog komisije sprejmete. To se pravi, da 4. točko dnevnega reda preložimo na naslednjo sejo, ko bodo končala delo vsa telesa. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospa Keber.</p>
               </sp>
               <sp who="#sp.KeberIrena">
                  <speaker>DR. IRENA KEBER:</speaker>
                  <p>Poročala bi o tem, kaj smo se dogovorili na klubu poslancev Demosa. Rečeno je bilo, da ostane točka o ocenah premestitve orožja na dnevnem redu in bi predlagala, da pokličemo ministra Janšo zato, da obrazloži vsem delegatom, zakaj želimo, da ostane ta točka na dnevnem redu.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Mogoče še kdo? Deset razpravljalcev je o dnevnem redu. Če ne želi nihče več razpravljati, se moramo o nekaterih zadevah dogovoriti. Najprej v zvezi z vprašanjem teritorialne obrambe. Na prvotnem predlogu smo imeli na tak način, da bi lahko rekli, da gremo po prvotnem dnevnem redu. Najpomembnejše se mi zdi to, da smo mi vseeno poslušali uvodno razlaganje gospoda Pluta in dodatek gospoda Janše. Prejeli ste tudi pismo, ki ga je napisal gospod Kučan. Tako je nekaj osnov za razpravo o tem. Veliko je bilo še napisanega v naših medijih o tej problematiki. To vam je jasno. Mislim, da veliko odprtih vprašanj niti ni.</p>
                  <p>V zvezi s tem je tudi to, da je medzborovska komisija, ki sta jo imenovala oba zbora, skupaj z našima poslancema Milanom Aksentijevićem in Bogom Rogino, razpravljala o teh stvareh in imate tudi stališče te komisije. Res je, da je tam tudi predlog, tako kot je gospod Aksentijević rekel, da se to preloži na naslednjo sejo, ampak istočasno je bilo kar precej predlogov, da se o teh zadevah spregovori že danes.</p>
                  <p>Verjetno pa ima vsebina, o kateri bi se danes pogovarjali, če bi povabili gospoda Janšo oziroma tu imamo gospoda Ožbolta, tudi kot najodgovornejšega iz naše teritorialne obrambe, da dejansko lahko razčistimo vse zadeve. Meni se zdi, da je to bolj pošteno, da se razpravljajo vpričo ljudi, ki so prisotni, ki odgovarjajo za določeno problematiko in to takoj, kot pa da se nekatere stvari vlečejo v nedogled. In zato se mi zdi, da bi bilo prav, da damo to problematiko tudi na dnevni red. Res pa je, mogoče v tem smislu, da bi to ne imeli pod 4. točko dnevnega reda, saj bo to nesporno popoldne. Mogoče tudi kasneje in če ne bi dobili dodatnih gradiv in če ne bi prišel kdo iz našega obrambnega ministrstva, pa bi lahko takrat tudi to točko dnevnega reda umaknili. Predlagal bi, da bi to točko dnevnega reda sprejeli v dnevni red. V zvezi s to točko bi morali glasovati.</p>
                  <p>Najprej moramo ugotoviti navzočnost. (66 prisotnih.)</p>
                  <p>Kdo je za to, da vrnemo točko celovita ocena posledic preselitve orožja teritorialne obrambe v objekte JLA v prvotni dnevni red? To je 4. točka dnevnega reda. (50 delegatov.) Je kdo proti? (14 delegatov.) Se je kdo vzdržal? (3 delegati.)</p>
                  <p>Ugotavljam, da imamo to točko na dnevnem redu.</p>
                  <p>Sedaj predlagam, da bi se strinjali, da to 2. točko dnevnega reda, programske usmeritve Izvršnega sveta Skupščine Republike Slovenije, umaknemo oziroma preložimo na naslednjo sejo.</p>
                  <p>Kdo je za to, da preložimo to točko na naslednjo sejo? (66 delegatov.) Je kdo proti? (Nihče.) Se je kdo vzdržal? (1 delegat.)</p>
                  <p>Ugotavljam, da je sprejeto, da umaknemo z dnevnega reda.</p>
                  <p>Sedaj pa so tu seveda točke dnevnega reda pod točko 6. in 7. Tu se z vami popolnoma strinjam in smo že večkrat rekli, da zakonov ne bomo sprejemali, zlasti v tem zboru ne, če jih bomo dobili na mizo. ampak res je, da gre za dvoje. prvič, veste sami in se strinjam tu s tovarišico, ki je razpravljala v zvezi z zakonom o spremembah zakona o pokopališčnem redu, ampak vi ste tudi sami videli, da gre za spremembo samo enega člena. In da glede na to, da spreminjamo samo en člen, ki bistveno ovira tisto, kar bi se naj dogodilo že v tem tednu oziroma v začetku prihodnjega tedna, se mi pa vseeno zdi, da je možno, da opravimo oboje. Da to sprejmemo na dnevni red in obravnavamo po hitrem postopku. Tako bi najprej razpravljali v zvezi s tem predlogom. Mi bi morali Izvršnemu svetu pomagati, da se stvari uredijo in zato bi predlagal, da sprejmemo ta predlog za izdajo zakona o spremembah zakona o pokopališčih in pogrebnih dejavnostih ter o urejanju pokopališč s predlogom zakona. Prvič, da ga damo na dnevni red in sprejmemo po hitrem postopku.</p>
                  <p>Sprašujem vas, kdo je za ta predlog? (57 delegatov.) Je kdo proti? (7 delegatov.) Se je kdo vzdržal? (2 delegata.)</p>
                  <p>Ugotavljam, da smo z večino glasov sprejeli, da se da na dnevni red in obravnava po hitrem postopku.</p>
                  <p>Tu je še 6. točka, predlog zakona o začasni prepovedi sečnje v gozdovih v družbeni lastnini in začasni prepovedi prometa s kmetijskimi zemljišči v družbeni lastnini. Tudi tu je več možnosti. O problematiki smo že razpravljali. Istočasno pa sami veste, da je bilo postavljenih nešteto vprašanj, tudi na sejah Skupščine Republike Slovenije delegatska vprašanja, številne pobude itn. in tudi na vašo pobudo bi morali na tem področju nekaj narediti, ker so to zadeve, ki dejansko posegajo v naše nadaljnje delo in pa tudi življenje, je treba hitro ukrepati.</p>
                  <p>Na eni strani zahtevamo hitre ukrepe, na drugi pa bi radi vseeno počakali. Saj po vsej verjetnosti noben zakon ni tak, da ga ne bi bilo možno kasneje spreminjati, če je kaj narobe in zaradi tega bi nekatere možnosti odtujevanja in škode zavrli. Predlagal bi vseeno, da to problematiko postavimo na dnevni red in po hitrem postopku sprejmemo.</p>
                  <p>Kdo je za to, da se postavi na dnevni red? (39 delegatov.) Je kdo proti? (27 delegatov.) Se je kdo vzdržal? (Nihče.)</p>
                  <p>Kdo je za to, da se obravnava po hitrem postopku? (32 delegatov.) Je kdo proti? (33 delegatov.) Se je kdo vzdržal? (Nihče.)</p>
                  <p>Torej, ta zakon samo obravnavamo in ne sprejemamo danes. Na dnevnem redu pa ga imamo.</p>
               </sp>
               <sp who="#sp.KranjecMarko">
                  <speaker>DR. MARKO KRANJEC:</speaker>
                  <p>Sekretariat za finance ima tukaj pripombo. Ta predlog zakona žal ni bil v celoti usklajen s Sekretariatom za finance in so nastale določene materialne obveznosti, ki jih iz proračuna v letošnjem letu ne bomo mogli pokrivati. To dajem v vednost delegatom, ne vem, kako se bodo odločili, ali kljub temu o njem razpravljamo ali ne. Tudi, če bo zakon sprejet ga bo težko izvajati, ker sredstev za izvajanje tega zakona ni v letošnjem proračunu. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Še kdo želi razpravljati? (Da.) Gospod Daneu je na vrsti.</p>
               </sp>
               <sp who="#sp.DaneuIvo">
                  <speaker>IVO DANEU:</speaker>
                  <p>Samo načelno bi rekel, da bi take informacije morali dobiti pred glasovanjem. Kadar se določa in če so prisotni predstavniki vlade oziroma sekretariata, naj nam povedo te informacije pred glasovanje. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Mogoče sem naredil napako sam, sedaj je verjetno bolj jasno, ker bomo problematiko samo obravnavali in je ne bomo še sprejemali. Na tak način je še možno marsikaj ugotoviti in zvedeti do naslednje seje.</p>
               </sp>
               <sp who="#sp.StarcMarjan">
                  <speaker>MARJAN STARC:</speaker>
                  <p>Se opravičujem, ponovil bi glede sprememb zakona o zbornici. Strinjam se, da ne moremo razpravljati na osnovi gradiva, ki ga dobimo na mizo. Strinjam se s tem načelnim izhodiščem, vendar na zadnji skupščini je bila dana ta pobuda. Danes zjutraj smo intervenirali in so nam obljubili, da bomo mi to danes dobili. Zato bi še enkrat prosil in predlagal, da bi to spremembo zakona o zbornici, glede na to, da se tekom julija konstituira zbornica po novem, dali na dnevni red izjemoma, čeprav bomo tekom dneva dobili gradivo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>V zvezi s tem bi predlagal naslednje. Mi lahko razpravljamo. Dejstvo je, če bi dobili njihov predlog, zlasti pa od Izvršnega sveta, ker mora priti gradivo in tudi mnenje izvršnega sveta, je še vedno možno to dati kot dopolnilno točko na dnevni red. Saj tu gre tudi za spremembo enega člena in samo za en stavek, ki pa je zelo pomemben. Zato bi bilo verjetno prav, če še ostali izrečete v zvezi s tem svoje mnenje. Odpiram razpravo.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Spet govorim kot pooblaščenec Liberalne stranke. Spremembo imam tukaj natipkano, samo razmnožena še ni. Tako boste gradivo dobili na klop. Sprememba pa je zelo jasna in do nje je sprejeti stališče zelo enostavno. Zato menim, da je utemeljeno, da bi danes odločali o tej spremembi zakona o Gospodarski zbornici Slovenije. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Rogina.</p>
               </sp>
               <sp who="#sp.ReginaBogo">
                  <speaker>BOGO ROGINA:</speaker>
                  <p>To je res, da je ta predlog zelo enostaven, da je samo en stavek, vendar mislim, da situacija, v kateri je gospodarstvo, ko bi marsikdo zaradi tega, ker bi lahko privarčeval kakšen dinar, se nepravilno odločal. Mislim, da je to tako zelo pomembno vprašanje, da mu moramo dovoliti vsaj normalno skupščinsko razpravo in pa roke.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Še kdo kako drugače meni?</p>
               </sp>
               <sp who="#sp.ZlobecJašaL">
                  <speaker>JAŠA L. ZLOBEC:</speaker>
                  <p>Prosil bi kolega Štera in tudi druge, da ne mešajo ne sebe ne skupščine s to potegavščino obrtniške stranke, z njenim preimenovanjem, ker mislim, da je to skrajno neokusno in neresno, da smo vendarle v skupščini, ne pa na bolšjem trgu. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Mislim, da smo mi toliko, da znamo biti tolerantni.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Vem za odločitev pristojnega državnega organa in kot častivreden državljan, vsaj upam, se trudim, da jo bom spoštoval.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Kljub temu, da smo različnega mnenja, bi predlagal naslednje. Če dobimo kompletna gradiva, dobimo osnovo za naše razmišljanje in odločanje. Tako izvedemo vsaj prvi del procedure, da razpravljamo o tem zakonu, da ne bi bilo tega, kar ste prej že vi rekli, gospod Osterman, ali kdorkoli, da ne bi potem sredi meseca, ko bomo dva dni sedeli na seji, dobili to na klop in rekli, da smo proti. Da bi vsaj razpravo v zvezi s tem zakonom izpeljali, in sicer eno točko pred zaključkom dnevnega reda, se pravi pred pobudami, predlogi in vprašanji delegatov. Razpravljamo pa lahko.</p>
                  <p>Kdo je za to, da sprejmemo to v dnevni red, pod 12. točko dnevnega reda? O tem bi torej samo razpravljali.</p>
                  <p>Kdo je za? (46 delegatov.) Je kdo proti? (10 delegatov.) Se je kdo vzdržal? (7 delegatov.)</p>
                  <p>Tako smo sprejeli tudi to dopolnitev na dnevni red. Zdaj bi vas pa lepo prosil, če bi se lotili glasovanja, da sprejmemo tak dnevni red, kot smo ga do sedaj z dopolnitvami izglasovali.</p>
                  <p>Kdo je za? (60 delegatov.) Je kdo proti? (6 delegatov.) Se je kdo vzdržal? (1 delegat.)</p>
                  <p>V zvezi z zakonom o Gospodarski zbornici smo sklenili, da ga imamo na dnevnem redu in ga ne obravnavamo po hitrem postopku! S tem smo mi zaključili resda zelo dolgo proceduro, sam sprejem dnevnega reda.</p>
               </sp>
               <sp who="#sp.ZupančičJože">
                  <p>Prehajamo k <title>1. TOČKI DNEVNEGA REDA - ODOBRITEV OSNUTKA ZAPISNIKA NAŠE DRUGE SEJE</title>.</p>
                  <p>Odpiram razpravo. Vsi ste sprejeli zapisnik. Ima kdo kakšno vprašanje, dopolnitev, mnenje za spremembo? Mogoče je tu in tam kakšna napaka. Videli ste tudi, da sta dva zapisnika, eden je strogo zaupen, o tem bi zopet lahko razpravljali in jaz bi se z vami takoj strinjal. Oba sta pa precej obsežna. Tu ste videli tudi svoja imena in priimke, mogoče je kakšna pomota, zlasti še glede pripadnosti stranki. Na to mirne duše opozorite sami, da bi na tak način teh majhnih pomot glede pripadnosti bilo čim manj. Moram vam tudi še povedati, da je neodvisnih poslancev zdaj že 21. Tako se je število neodvisnih občutno povečalo. Postali bomo kmalu zelo močna sredina. Ne delam reklame zanje.</p>
                  <p>Ima kdo kakšno vprašanje v zvezi s tem?</p>
               </sp>
               <sp who="#sp.JakičRoman">
                  <speaker>ROMAN JAKIČ:</speaker>
                  <p>Na 26. strani zapisnika je ravno ta pomota, na katero sem hotel opozoriti. Roman Jakič ni član Demosa, ampak ZSMS - Liberalne stranke. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Židanik.</p>
               </sp>
               <sp who="#sp.ŽidanikAnton">
                  <speaker>ANTON ŽIDANIK.</speaker>
                  <p>Mene zanima, ali je sploh predstavljanje smiselno v Zboru združenega dela po strankarski pripadnosti.</p>
                  <p>Predstavljamo eno dejavnost, ne pa stranko.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>To je načelna razprava. Tega ne bi odpiral. Vi ste se podpisali, katero stranko predstavljate in jaz mislim, da to, če kdo preskoči iz ene v drugo, je to treba dopolniti in bomo pač dopolnjevali. Pa še gospod Roman Jakič. Sekretarka me je opozorila, da pri vas ne piše, da ste član DEMOS-a, ampak pri Janezu Remškarju na 26. strani. Tako so naše sodelavke kar dobro opravile svoje delo, če pa to ni čisto pravopisno, pa bomo že uredili.</p>
               </sp>
               <sp who="#sp.AksentijevićMilan">
                  <speaker>MILAN AKSENTIJEVIĆ:</speaker>
                  <p>Jaz sem dobil samo en zapisnik. Tega drugega zapisnika - strogo zaupnega pa res nisem dobil.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>To ni noben problem, vam ga bomo tekom današnjega dne dostavili.</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Prej je predsednik razpravljal o zapisniku in pa o pripadnosti stranki ter obveznosti pisanja. Nam so na prejšnji seji tovarišice v avli dale tisti seznam, ki ste ga prej pokazali, in so nas povprašale, ali želimo, da se pripadnost stranke piše. Zato ne vidim razloga, zakaj je zdaj potrebno to spreminjati. Če je na tistem vašem evidenčnem listu napisano, da to ni potrebno, menim, da to ni potrebno. Ne vem zakaj danes sploh o tem razpravljamo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Tako, kot imate tu na tej prezenčni listi napisano, bomo tudi delali. S tem bi zaključil razpravo o zapisniku naše druge seje.</p>
                  <p>Kdo je za? (67 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Soglasno sta torej sprejeta zapisnika 2. seje.</p>
                  <p>S tem smo zaključili 1. točko.</p>
               </sp>
               <sp who="#sp.ZupančičJože">
                  <p>Prehajamo na <title>2. TOČKO DNEVNEGA REDA - PREDLOGI ODLOKOV O USTANOVITVI, NALOGAH IN SESTAVI NEKATERIH DELOVNIH TELES SKUPŠČINE IN NJENIH ZBOROV</title>.</p>
                  <p>Tu gre najprej za štiri predloge odlokov o ustanovitvi v našem zboru in štiri predloge kandidatnih list, ki ste jih tudi prejeli. Zatem gre za dva predloga odlokov o ustanovitvi dveh komisij za Skupščino Republike Slovenije.</p>
                  <p>Ker je v zvezi s tem poročevalec Komisije za volitve, imenovanja in administrativne zadeve gospod Andrej Šter, bi ga prosil, da pove nekaj stavkov.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Komisija je obravnavala predloge odlokov o ustanovitvi Komisije Skupščine Republike Slovenije za spremljanje preobrazbe družbene in zadružne lastnine, Komisije za pripravo in spremljanje izvajanja poslovnika Skupščine, v predloge odbor za splošno gospodarske zadeve, odbor za kreditno-monetarni sistem in politiko, odbor za proračun in javne finance in odbor za podjetništvo in obrt. Komisija je obravnavala predlog za ustanovitev in predložila tudi kandidate za sestavo. Pri odborih je pomembno poudariti, da odbor obstaja v vsakem zboru naše skupščine, eden izmed predsednikov odbora posameznega zbora je tudi skupni predsednik odbora skupščine, hkrati pa sta ostala predsednika v ostalih dveh zborih podpredsednika odborov na ravni skupščine. Komisija predlaga, da predložene odloke in tudi kandidatne liste sprejmemo. Verjetno pa bo sproženo vprašanje, zakaj tako število teles skupščine. Gre za to, da Komisija za volitve, imenovanja in administrativne zadeve nima pristojnosti, da bi spreminjala sklepe medstrankarskih frakcij in medstrankarskega usklajevanja, hkrati pa smo menili, da bo po konstituiranju posameznih teles v naši skupščini verjetno prišlo do prekrivanja, kar se že sedaj kaže. Nekatera telesa so že začela z delom, druga še niso ustanovljena, zato bo potrebno počakati do konstituiranja vseh teles in kasneje videti, v kakšni meri se delovno področje posamezne komisije ali odbora prekriva. S tem v zvezi bo treba sprožiti tudi vprašanje poenostavitve dela naše skupščine preko njenih teles. Obstaja še precej komisij in odborov, katerih predloge lahko pričakujemo na prihodnjih sejah zborov in pa tudi cele skupščine.</p>
                  <p>Naslednji sklep naše komisije je bil, da se predlaga za predsednika Sveta za varstvo človekovih pravic dr. Ljuba Bavcona. Naslednji predlog se ukvarja s predlaganjem kandidatov za člane delegacije Skupščine Republike Slovenije in glede na to bo predvidoma za prihodnjo sejo zborov Skupščine Republike Slovenije predložila predloge kandidatov za izvolitev članov te delegacije. Upam, da mi ni potrebno brati obrazložitve komisije, če pa je potrebno, to lahko storim. S tem bi svoje poročanje zaključil in bi kasneje še mogoče kakšno stvar posebej razložil, če bo potrebno. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Glede na to, da sedaj odločamo prvič o naših delovnih telesih, se mi zdi potrebno povedati še naslednje. Zdaj vam razdeljuje našo zadevo, da je treba napraviti analizo o delu dosedanjih komisij. Vi sami dobro veste, da se take analize ne dajo narediti čez noč. No, tako je prva zahteva v zvezi z analizami že opravljena. Danes boste analizo prebrali in tako boste vedeli več kot prej. Drugo je naslednje. Vi sami veste, da brez delovnih teles enostavno ne gre več in mi moramo pričeti delati tako, da bomo bolj učinkoviti. Kako se bo to naprej izvajalo pa bomo še videli. Bolj pa se mi zdi pomembno naslednje. Mislim, da so ti kadrovski predlogi, ki so povezani z vsakim od teh odlokov, usklajeni znotraj poslanskih klubov in vi morate vedeti, da kakršnekoli spreminjevalni predlog, zlasti v tej prvi fazi, za te štiri odbore, vse zelo zakomplicira, zaradi tega, ker tisti dodatni predlog pomeni, da je treba enega izločiti oziroma se mora s to izločitvijo prvič strinjati poslanec, drugič mora o dodatnem predlogu spregovoriti Komisija za volitve, imenovanja in administrativne zadeve itn. Na tak način je to dvoje dokaj komplicirano in zaradi tega sta tudi zdaj dve možnosti. Prvič, da dejansko verjamemo tem predlogom odlokom, da so dobro napisani, in tudi kadrovskih predlogom. Do naslednje seje imamo oblilo časa, ker bo še veliko odborov in veliko komisij, se bomo razporedili po naših interesih v te odbora in komisije. Zato bi predlagal, da mi ne bi veliko razpravljali, kljub temu, da se mi zdi, da so ti štirje odbori zelo pomembni, ampak da bi vseeno čimprej to tudi sprejeli. Odpiram razpravo! Mogoče gospod Šter? Sem kaj narobe povedal? (Ne.) Dobro. Pregledali ste predloga. So mogoče tudi tu kakšne napakice? Ni razprave? Če ni razprave, bi predlagal naslednje. Sprejemali bi skupaj odlok in kadrovski predlog.</p>
                  <p>Ali ste za to, da skupaj z odlokom sprejemamo tudi kadrovsko sestavo odbora?</p>
                  <p>Kdo je za? (65 delegatov.) Je kdo proti? (Nihče.) Se je kdo vzdržal? (2 delegata.)</p>
                  <p>Najprej bomo glasovali o predlogu odloka o ustanovitvi, nalogah, sestavi in številu članov Odbora Zbora združenega dela za splošne in gospodarske zadeve in predlogu kandidatne liste za izvolitev predsednika in članov tega odbora. Ima kdo kakšno pripombo? (Ne.)</p>
                  <p>Kdo je za? (67 delegatov.) Je kdo proti? (Nihče.) Se je kdo vzdržal? (Nihče.) Soglasno sprejeto.</p>
                  <p>Glasujemo o predlogu odloka o ustanovitvi, nalogah, sestavi in številu članov Odbora Zbora SRS združenega dela za kreditno-monetarni sistem in politiko in o predlogu kandidatne liste za izvolitev predsednika in članov tega odbora. Kakšno vprašanje? (Ne.)</p>
                  <p>Kdo je za? (67 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Glasujemo o predlogu odloka o ustanovitvi, nalogah, sestavi in številu članov Odbora Zbora združenega dela za proračun in javne finance in o predlogu kandidatne liste za izvolitev predsednika in članov tega odbora. Kakšno vprašanje? (Ne.) Tu moram povedati, da je kandidatinja tudi Marija Lončar. Tu je še napisana kot delegatka ZKS-SDP, sedaj je že med Neodvisnimi.</p>
                  <p>Kdo je za? (65 delegatov.) Je kdo proti? (Nihče.) Se je kdo vzdržal? (1 delegat.)</p>
                  <p>Glasujemo o predlogu odloka o ustanovitvi, nalogah, sestavi in številu članov Odbora Zbora združenega dela za podjetništvo in obrt in o predlogu kandidatne liste za izvolitev predsednika in članov tega odbora. Kakšno vprašanje? (Ne.)</p>
                  <p>Kdo je za? (65 delegatov.) Je kdo proti? (Nihče.) Se je kdo vzdržal? (Nihče.) Soglasno sprejeto.</p>
                  <p>Tako imamo prve štiri zborovske odbore. Predsednikom želim veliko sreče pri delu, članom pa veliko ustvarjalnosti, tako, da bomo prišli na naslednjo sejo že z mnenji teh naših odborov.</p>
                  <p>(Aplavz!)</p>
                  <p>Sedaj imamo pa še predlog odloka o ustanovitvah, nalogah, sestavi in številu članov Komisije Skupščine Republike Slovenije za spremljanje preobrazbe družbene in zadružne lastnine in predlog odloka o ustanovitvi, nalogah, sestavi in številu članov Komisije Skupščine Republike Slovenije za pripravo in spremljanje poslovnika Skupščine Republike Slovenije. Gospod Šter je treba še kaj povedati? (Ne.) Ima kdo v zvezi s prvim odlokom o ustanovitvi in nalogah Komisije za spremljanje preobrazbe družbene in zadružne lastnine kakšno vprašanje? Če ni razprave, dajem predlog odloka na glasovanje.</p>
                  <p>Kdo je za? (65 delegatov.) Je kdo proti? (2 delegata.) Se je kdo vzdržal? (Nihče.) Predlog odloka je sprejet z večino glasov.</p>
                  <p>Sedaj pa še predlog odloka o ustanovitvi, nalogah, sestavi in številu članov Komisije Skupščine Republike Slovenije za pripravo in spremljanje poslovnika Skupščine Republike Slovenije. Ta komisija bo imela veliko dela in vi sami veste, da je nujno potrebna. Ima kdo kakšno mnenje v zvezi z odlokom? (Ne.) Če ni razprave, dajem predlog na glasovanje.</p>
                  <p>Kdo je za? (67 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>S tem sta ta dva odloka sprejeta. Ura je točno 11.30 in gremo na skupno sejo. Po seji skupščine, ki jo bo vodil dr. Bučar, imamo takoj čas za kosilo. Potem se dobimo tukaj in nadaljujemo našo sejo. Za kosilo je samo pol ure časa.</p>
               </sp>
               <stage>(Seja je bila prekinjena ob 11.30 uri in se je nadaljevala ob 19.45 uri.)</stage>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Ugotovimo prisotnost. (56 prisotnih.) Veste, da dnevni red ni usklajen. Nujno potrebujemo tri usklajevalce dnevnega reda in ti bi šli takoj v sobo 257. To je potrebno, ker sedaj Zbor občin ni sprejel predloga za razpravo o teritorialni obrambi, medtem ko v ostalih dveh zborih je tudi nekaj neusklajenega z našim, zaradi tega, ker smo za dva zakona rekli, da ju bomo pač obravnavali ko osnutek, oni pa menijo, da bi jih sprejemali po hitrem postopku kot predlog in to je treba uskladiti. Tričlansko komisijo bi sestavljali Bogo Rogina, Jože Studenčnik in Boštjan Kovačič. Ali se strinjate s tem? (Da.)</p>
                  <p>Kdo je za? (54 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Torej je komisija izvoljena in bi jo prosil, da gre v sobo 217.</p>
               </sp>
               <sp who="#sp.ZupančičJože">
                  <p>Prehajamo k <title>3. TOČKI DNEVNEGA REDA - TO JE OSNUTEK AMANDMAJEV XLIX DO LXXII K USTAVI SFRJ</title>.</p>
                  <p>Na klop ste prejeli poročilo Komisije za ustavna vprašanja, poročilo Zakonodajno-pravne komisije, in mnenje Izvršnega sveta. Poslušali smo poročilo gospoda Vitodraga Pukla in danes smo še sprejeli kljub temu, da se je mogoče marsikomu zdelo, da je bilo utrudljivo in dolgotrajno, izredno pomembno deklaracijo, ki seveda v marsičem vpliva tudi na obravnavo te točke dnevnega reda. Gospod Vitodrag Pukl in vse ostalo gradivo, ki ste ga prebrali, dopušča tri alternative, variante.</p>
                  <p>Prva alternativa je, da ne obravnavamo in ne dajemo mnenja k osnutku amandmajev k ustavi SFRJ.</p>
                  <p>Druga alternativa pa je, da obravnavamo in damo mnenje k osnutkom amandmajev k ustavi SFRJ. V celoti ali posamično.</p>
                  <p>V zvezi s tem dvojim odpiram najprej razpravo.</p>
               </sp>
               <sp who="#sp.BerlecJože">
                  <speaker>JOŽE BERLEC:</speaker>
                  <p>Na klop smo dobili tudi predlog oziroma stališče Kluba poslancev Demosa. Prosim, da gre to v obravnavo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospa Oblak.</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Na seji dne 27.6.1990 je bil obravnavan predlog k osnutku amandmajev in tudi tam je bilo izpostavljenih več vprašanj. V komisiji je prevladalo stališče, da se mora komisija omejiti na pravne vidike in podpira razpravo in dajanje stališč k amandmajem. Ker pa po dosedanjih razpravah o osnutku amandmajev k ustavi SFRJ še vedno ostaja odprto načelno vprašanje, ali priporočiti zborom skupščine, da le-te sploh obravnavajo glede na politične cilje Republike Slovenije za dosego polne suverenosti slovenske države, se je Zakonodajno-pravna komisija osredotočila na vprašanje obstoja pravne podlage za obravnavo osnutka amandmajev k Ustavi SFRJ. Zakonodajno-pravna komisija je ugotovila, da v 401. členu ustave SFRJ, ki v drugem odstavku določa, da osnutek akta o spremembi ustave SFRJ obravnavajo skupščine vseh republik in avtonomnih pokrajin in dajo o njem svoje mnenje, obstaja pravna podlaga za to, da skupščina predloženi osnutek amandmajev k ustavi SFRJ obravnava in o njem oblikuje svoje mnenje. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Bašin.</p>
               </sp>
               <sp who="#sp.BašinDanilo">
                  <speaker>DANILO BAŠIN:</speaker>
                  <p>Predlog oziroma stališče Kluba poslancev Demos se v 2. točki v bistvu na nek način ujema z drugo varianto predlogov sklepov oziroma mnenjem, ki ga je posredovala ustavna komisija tudi v 3. točki. Tam je govora o tem, da skupščina pogojuje obravnavo posamičnih amandmajev s sprejetjem amandmajev o ukinitvi pristojnosti Zveznega zbora Skupščine SFRJ. Mogoče gre le za to, da bi se ta predlog bolj izrazil v tem besedilu, vsebinsko pa je to pravzaprav na nek način isto.</p>
                  <p>Ko smo mi obravnavali to problematiko, je bilo izpostavljeno tudi vprašanje, kako pravzaprav vse te obravnave tečejo. S strani strokovnih služb je bilo pojasnjeno, da se po določbah zvezne ustave, kar je tudi že tovarišica pred mano povedala, dajejo mnenja oziroma stališča zvezi skupščini, nakar se tam oblikuje predlog. To pomeni, da o tem amandmaju, ki ga tu zahtevamo tudi kot ustavna komisija in ki ga pogojuje tudi Klub Demosa, mora vsekakor sprejeti zvezna skupščina svoj sklep, ker v nasprotnem primeru pravzaprav vsi amandmaji padejo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Še kdo? (Ne.) Sedaj je enako kot doslej v vseh razpravah in predlogih. Imamo dve mnenji in mi se pač, ker je to naša odgovornost, moramo opredeliti za eno. Ali ima še kdo kakšen dodaten predlog, preden zaključim načelno razpravo? (Ne.) Če ni več pripomb, zaključujem razpravo in prehajamo na glasovanje.</p>
                  <p>Kdo je za? (23 delegatov.) Je kdo proti? (24 delegatov.) Se je kdo vzdržal? (3 delegati.)</p>
                  <p>Torej ni sprejeta pobuda, da ne obravnavamo in ne dajemo mnenja k osnutku amandmaja k ustavi SFRJ.</p>
               </sp>
               <sp who="#sp.ErženStanislav">
                  <speaker>STANISLAV ERŽEN:</speaker>
                  <p>Samo to pripombo bi dal. Ker treh delegatov ni tukaj in so na seji, ne vem, če je to zdaj čisto v redu.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Sklepčni smo. Samo poglejte, tako je pač, sedaj nič ne morem pomagati. Gre za našo zavest in tu ne moremo kaj. Vi ste prejeli z vabilom to mnenje, ki je tu kar precej obsežno. Vi ste tudi slišali to, kar je gospod Pukl povedal v tej zvezi. Sedaj sta dve varianti. Prva je, da to mnenje preberemo in da damo to mnenje kar v razpravo.</p>
               </sp>
               <sp who="#sp.KeberIrena">
                  <speaker>DR. IRENA KEBER:</speaker>
                  <p>Gospod predsednik samo eno vprašanje. Kaj bo potem, če na ostalih dveh zborih ne bodo sprejeti ti amandmaji, kaj se bo zgodilo?</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Berdajs.</p>
               </sp>
               <sp who="#sp.BerdajsSilvo">
                  <speaker>SILVO BERDAJS:</speaker>
                  <p>Mi smo sprejeli sklep, da se delegati ne bodo več udeleževali Zveznega zbora. Nelogično je potem razpravljati o ustavnih amandmajih.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Strinjam se z vami, ampak tako je bilo tu izglasovano in mi smo to opravili. Mi bomo sprejeli, tako predpostavljam, priloženo mnenje tako kot se spodobi, tako kot je že najbolj prečiščeno in urejeno. Verjetno še kdo od pravnikov v našem zboru marsikaj ve povedati o tem in če mi to mnenje sprejmemo, verjetno ni nič slabega. Nič ni to hudega zaradi tega, ker tudi v vseh odborih in komisijah, ki so te zadeve obravnavali, niso imeli usklajenega mnenja. Jaz sem za to, da poenostavimo in rečemo, da to mnenje sprejmemo. Odpiram v zvezi s tem razpravo.</p>
               </sp>
               <sp who="#sp.KeberIrena">
                  <speaker>DR. IRENA KEBER:</speaker>
                  <p>Morda bi bilo vseeno smiselno pretehtati 3. varianto, ki pravi, da zaenkrat ne damo mnenja in da to mnenje pogojujemo s spremembo amandmaja, s katerim bi ukinili zvezni zbor.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Glejte, tu imamo zdaj ustavna dopolnila. Jaz nimam nič proti, če rečemo, da zavračamo ta mnenja. Vendar pojdimo po vrsti.</p>
               </sp>
               <sp who="#sp.DaneuIvo">
                  <speaker>IVO DANEU:</speaker>
                  <p>Ne vem, če smo dobro brali mnenje Izvršnega sveta. Verjetno bi lahko sprejeli njihovo stališče, ki je pod rimsko tri. Oni menijo, da je treba diskutirati o teh amandmajih in nam predlagajo. Če zaupamo Izvršnemu svetu, sem jaz osebno za to, da razpravljamo, ne pa, da se izoliramo. Zato predlagam, da bi sprejeli mnenje Izvršnega sveta. Tako kot je predloženo, da se razpravlja in da naši predstavniki predložijo pripombe, ki so sprejemljive za Republiko Slovenijo in da jih upoštevamo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>To je priloga 2, ki ste jo prejeli z gradivom. Prvo vprašanje je v zvezi z mnenjem, ki ga imamo kot gradivo in bi predlagal, da bi to mnenje sprejeli.</p>
               </sp>
               <sp who="#sp.BašinDanilo">
                  <speaker>DANILO BAŠIN:</speaker>
                  <p>Jaz bi rad samo opozoril, da mnenja Izvršnega sveta, ki je prišlo tudi na ustavno komisijo, je bilo potem na ustavni komisiji dopolnjeno. To se pravi, da se mnenje Ustavne komisije v določenih točkah razlikuje od mnenja Izvršnega sveta. Mnenje Ustavne komisije je namreč bolj restriktivno, kakor je mnenje Izvršnega sveta, in bolj razdelano. Na seji Ustavne komisije je bilo tudi tako dogovorjeno s predstavniki Izvršnega sveta. V bistvu je bilo v skupščino poslano v obravnavo mnenje komisije s pripombami v zvezi z amandmaji. To ste danes dobili na klop in je gospod podpredsednik Pukl tudi prebral.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Če ste sedaj vseeno preleteli to mnenje, ali imate kakšne spreminjevalne predloge? Meni so ti predlogi v mnenju všeč in jaz bi jih podprl. Kako boste pa vi odločili, bomo pa kmalu videli.</p>
               </sp>
               <sp who="#sp.ŽidanikAnton">
                  <speaker>ANTON ŽIDANIK:</speaker>
                  <p>Ne vem zakaj je imel podpredsednik danes ekspoze. On je dal sedaj dve alternativi: ali se sploh zavrne ali pa se sprejme. Tisti predlog, ki ga je on dal, jaz podpiram.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Samo on se je bolj nagibal k temu, da to mnenje podpremo in sprejmemo. Ali lahko zaključim razpravo v zvezi s tem mnenjem?</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Predlagam, da zvemo še dodatne predloge Ustavne komisije, ki jih je en delegat navedel, da so bili izdelani. Mi jih očitno nimamo. Sedajle bi bilo nesmiselno, da sprejemamo mnenje Izvršnega sveta, ne da bi poznali mnenje Ustavne komisije. Če že sprejemamo neko mnenje, potem naj bi bilo dopolnjeno in korigirano ali na nek način usklajeno.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Bašin.</p>
               </sp>
               <sp who="#sp.BašinDanilo">
                  <speaker>DANILO BAŠIN:</speaker>
                  <p>Ta mnenja so usklajena. Mnenje Izvršnega sveta je bilo prej napisano in poslano v obravnavo Ustavni komisiji in tudi delegatom. Na Ustavni komisiji pa je bilo to mnenje Izvršnega sveta usklajeno in tako je bilo tudi danes predloženo skupščini. Kot predlog ga je predstavil podpredsednik Skupščine in to ste dobili na klop. Tako se v bistvu razpravlja ne o mnenju Izvršnega sveta, ampak o predlogu Ustavne komisije.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Ali je še kakšno vprašanje?</p>
               </sp>
               <sp who="#sp.BerdajsSilvo">
                  <speaker>SILVO BERDAJS:</speaker>
                  <p>Predlagam, da se Ustavna komisija še enkrat sestane, ker mislim, da se je s sprejemanjem deklaracije in s sklepom, da se delegati ne udeležujejo sej zveznega zbora, situacija bistveno spremenila.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Zdaj imam drugačen predlog, ki se lahko glede na razpravo tudi oblikuje. Saj smo mi rekli in se odločili, da bomo obravnavali amandmaje in sedaj se lahko tudi dogovorimo, da pač ne sprejmemo nobenega mnenja. To, kar je rekel gospod Berdajs, da damo vso zadevo nazaj v proceduro, ker so se razmere z deklaracijo spremenile, da je potrebno, da Ustavna komisija, Zakonodajno-pravna komisija in Izvršni svet na novo ovrednotijo celotno problematiko, to možnost dajem v razpravo. To je zdaj neke vrste izhod. Torej predlagamo naslednje: Zbor združenega dela je obravnaval problematiko ustavnih amandmajev in ugotovil, da so se s sprejemom deklaracije bistveno spremenile razmere. Zato predlagamo, da vsi pristojni, to so Izvršni svet, Ustavna komisija, Zakonodajno-pravna komisija, ponovno obravnavajo vprašanje amandmajev k Ustavi SFRJ in nam o tem na naslednji seji poročajo. Mi bi pa o tem na naslednji seji sprejemali dokončni sklep. Želi kdo o tem razpravljati? (Ne.)</p>
                  <p>Kdo je za? (54 delegatov.) Je kdo proti? (Nihče.) Se je kdo vzdržal? (1 delegat.)</p>
                  <p>Tako smo praktično zaključili to točko dnevnega reda.</p>
                  <p>Povedati moram še naslednje. Mi seveda zdaj tega sklepa, ki je tudi napisan v materialu, stališča komisije za ustavna vprašanja, glede vprašanja dela delegatov iz Republike Slovenije v Zveznem zboru Skupščine SFRJ, da se mandat podaljša najdlje do 31.12.1990, ne sprejmemo, tako, da se prav razumemo, da bo to tudi enako zaradi tega, ker to vprašanje nismo podrobneje obravnavali in tega tudi ne sprejmemo, ker je tu kot predlog. S tem smo zaključili 3. točko dnevnega reda.</p>
               </sp>
               <sp who="#sp.ZupančičJože">
                  <p>Prehajamo na <title>4. TOČKO DNEVNEGA REDA - TO JE CELOVITA OCENA POSLEDIC PREMESTITVE OROŽJA TERITORIALNE OBRAMBE V OBJEKTE JLA</title>.</p>
                  <p>V zvezi s tem imate kar precej gradiva. Mislim, da je tu sedaj ob informaciji Predsedstva republike, informacije Izvršnega sveta, pisma Predsedstva republike, pobude, stališča, ki ste jih tudi prejeli, ki so jih nam poslali iz posameznih občin, potem je tu tudi pisna razprava našega delegata Milana Aksentijevića in tu smo prejeli poročilo medzborovske skupine delegatov, ki se mi zdi seveda tudi zelo pomemben dokument, kljub temu, da ste se iz našega zbora udeležila na njihovo vabilo samo naš podpredsednik Bogo Rogina in Milan Aksentijević. Imeli smo dopoldne tu gospoda Ožbolta, sedaj ga ni, kar je do neke mere razumljivo, tako da bi bila lahko razprava resnično celovita v zvezi s tem. In v zvezi s temi gradivi, ki ste jih prejeli, o katerih smo se pogovarjali, bi sedaj najprej začeli razpravljati. Kdo želi razpravljati?</p>
               </sp>
               <sp who="#sp.MurenAndrej">
                  <speaker>ANDREJ MUREN:</speaker>
                  <p>V zvezi s to točko moramo ugotoviti, da gre za očiten poskus razoroževanja slovenskega naroda in to moramo ostro obsoditi. Zahtevati je treba od JLA, da orožje teritorialni obrambi vrne. Hkrati pa mislim tudi to, da bi morali vse oficirje slovenskega rodu v slovenski teritorialni obrambi, ki so imeli karkoli pri tem, da so bili vmešani, takoj razrešiti.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Aksentijević.</p>
               </sp>
               <sp who="#sp.AksentijevićMilan">
                  <speaker>MILAN AKSENTIJEVIĆ:</speaker>
                  <p>Spoštovani tovariš predsednik, spoštovani zbor! Zdi se mi, da je čas, da se spregovori tudi o tem vprašanju, čeprav vsa poročila vseh komisij, ki delajo na jugoslovanskem in slovenskem prostoru niso prisotna, čeprav je Predsedstvo Republike Slovenije že v petek bilo mnenja, da se ta razprava preloži na naslednje zasedanje našega zbora in skupščine. Bojim se, da današnja razprava ne bo kompletna, ker nam manjkajo še nekateri tovariši, ki so bili določeni s strani republiškega štaba teritorialne obrambe, da pojasnijo neka stališča. Zdi se mi, da je prav, da so tudi povabljeni, da povedo, čeprav do sedaj niso bili povabljeni, razpravljalo pa se je o vprašanju iz njihove pristojnosti. Primer je spolitiziran. Najhujša pa je obtožba, da ni zaupanja v ljudstvo in da gre za razorožitev teritorialne obrambe. To se želi podtakniti slovenskemu ljudstvu. Pred vsako odločitvijo se opravi podrobna ocena, po moji presoji pa so naslednji primeri primorali vrhovno komando, to je SLO, da izda tak ukaz: številne kraje orožja v celi Jugoslaviji, povečano tihotapljenje orožja zadnje dve leti. Priporočam, da zaprosimo za podatke pri Zveznem sekretariatu za notranje zadeve. To se odvija preko morja, kopnega in zračnih poteh. Ilegalna prodaja orožja se je razširila po celotni Jugoslaviji, pištola stane 2 do 3.000 DEM, avtomatska puška pa 6 do 7.000 DEM. Po nogometni tekmi v Zagrebu so razjarjeni navijači vdrli v kasarno Svetice pri Zagrebu in zahtevali orožje. Objektivno stanje na ozemlju SFRJ je takšno, da je dosti orožja, ki ni zaščiteno, to so šole, društva, trgovine. Bilo je dosti zahtev od uradnih organov DPS, da se sprejme in zaščiti orožje v skladiščih JLA. Zaradi vsega tega se že več let vodi skupna politika graditve skladišč teritorialne obrambe v okviru vojaških vaj, tu pa je zagotovljena varnost, tu so racionalno izkoriščene infrastrukture, precizna manipulacija orožja in streliva, redni tehnični pregledi in konzerviranje, enotna energetika.</p>
                  <p>Znano je, da so v lanskem in letošnjem letu razni ekstremisti v SFRJ zahtevali, da se z orožjem spopadejo s svojimi nasprotniki, celo nekateri "prostovoljci" so zahtevali orožje. Zaplenjen je bil tovornjak orožja v južni Srbiji, to je informacija iz dnevnega časopisa. V noči s 13. na 14. maj 1990 je bilo v Zagrebu iz prodajalne "Lovec" ukradenih 50 pištol (prav tako informacija iz dnevnega časopisa). 13. junija je bilo na ulici Beograda zahtevano orožje. V obdobju od leta 1957 do 1989 je bilo 100.000 zlorab orožja (zapisano v časopisu). V istem obdobju je bilo odvzeto 153.523 kosov orožja, od tega 73.376 kosov vojaškega orožja in 1,500.000 kosov nabojev. Preti nam nevarnost državljanske vojne. Izkušnje iz Gruzija in Armenij so poučne, ko so nezadovoljni demonstranti na ulicah medsebojno obračunavali z orožjem, na silo vzetim iz vojašnic. To je ena naša presoja.</p>
                  <p>Naslednji argumenti govorijo, da ni govora o razorožitvi teritorialne obrambe in nezaupanju v Slovenijo:</p>
                  <p>a) odlok o zaščiti orožja in streliva velja za celotno Jugoslavijo za oboroženo silo, se pravi za teritorialno obrambo in JLA;</p>
                  <p>b) orožje, ki je last DPS, DPO in delovnih organizacij ni zajeto v tem odloku (komiteji, šole, delovne organizacije). Gre samo za orožje oboroženih sil oziroma teritorialne obrambe.</p>
                  <p>Pravice JLA do tega orožja so vezane samo na varnost in zaščito pred krajo in odtujevanjem. To se pravi za posameznike, kriminalce, teroristične skupine in bande, kot je bila v t.i. Raduševa 71. Na Hrvaškem že sedmi mesec lovijo nekega Pintariča, ki po vrsti likvidira tiste, katere se je namenil likvidirati. Tukaj gre za enega človeka, kaj pa bi bilo, če bi jih bilo več.</p>
                  <p>V drugih republikah to vprašanje ni bilo tako spolitizirano. Izkazano je bilo popolno zaupanje v komandante teritorialne obrambe in strinjanje z argumenti.</p>
                  <p>Izdelana so navodila za uporabo z orožjem in strelivom, podane so pristojnosti posameznih organov, inšpekcije oboroženih sil, postopek mobilizacij. Poudarjam, da v mobilizaciji veljajo vse določbe mobilizacij. Strokovnjaki zagotavljajo, da se vse orožje in strelivo lahko vzame v predvidenem času v mobilizaciji.</p>
                  <p>Opozarjam, da je uporaba orožja v oboroženih silah izključno v pristojnosti Predsedstva SFRJ, vrhovnega komandanta, 138. člen zakona o SLO in družbeni samozaščiti. Komandant Republiškega sekretariata za teritorialno obrambo po 113. členu zveznega zakona o SLO in družbeni samozaščiti odgovarja za vojno pripravljenost in uporabo enot samo svojemu nadrejenemu, to pa je Predsedstvo SFRJ, to je v zvezi s 106. členom, točka 3., 112. člen in 113. člen v zvezi z zgoraj navedenim zakonom. Komandant teritorialne obrambe mora izpolnjevati ukaze nadrejenega, to je Predsedstvo SFRJ, kar je regulirano v pravilih služb oboroženih sil (36. do 42. člen), toda ne obstaja rizična zaveza, da kogarkoli obvešča, razen svojega nadrejenega. Ukaza vrhovnega komandanta, ne more nihče spremeniti, lahko ga spremeni samo tisti, ki ga je izdal, to pomeni, da ga ne more spremeniti niti komandant Teritorialne obrambe Slovenije, niti Predsedstvo republike.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Remškar.</p>
               </sp>
               <sp who="#sp.RemškarJanez">
                  <speaker>DR. JANEZ REMŠKAR:</speaker>
                  <p>Spoštovani poslanec Aksentijević! Z ozirom na to, kar ste omenili, torej krajo orožja, tihotapljenje, ilegalno prodajo orožja, vdore v kasarne na ozemlju SFRJ, menim, da ob takem enotnem ukrepu, to se pravi na vsem ozemlju Jugoslavije, predpostavljam, da imate tudi podatke, koliko teh deliktov je bilo storjenih v Sloveniji. Zato vas konkretno vprašam, koliko tega je bilo pri nas v Sloveniji. To je prvo vprašanje. Drugo vprašanje pa, če takih deliktov ni bilo, zakaj je bilo to narejeno v tem trenutku, skrivoma, če smo skušali s tem prispevati k naši borbeni pripravljenosti. Namreč v tem primeru bi to lahko naredili postopno, načrtno, v zadovoljstvo vseh nas.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospa Keber.</p>
               </sp>
               <sp who="#sp.KeberIrena">
                  <speaker>DR. IRENA KEBER:</speaker>
                  <p>Tudi jaz menim, da to ni bil akt, namenjen varovanju tega orožja, ampak akt ustrahovanja slovenskega naroda, saj se je dogodil v času velikih političnih sprememb v naši republiki in tik pred izvolitvijo skupščine. Poleg tega menim, da je s tem dejanjem porušen načrt teritorialne obrambe naše republike in da je šlo dejansko za razoroževanje našega naroda.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Košak.</p>
               </sp>
               <sp who="#sp.KošakJože">
                  <speaker>JOŽE KOŠAK:</speaker>
                  <p>Mene zanima, kateri predsednik je podpisan pod tem ukazom: Borisav Jović ali Janez Drnovšek?</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Ban.</p>
               </sp>
               <sp who="#sp.BanFranc">
                  <speaker>FRANC BAN:</speaker>
                  <p>Predlagam, da vendarle v tem zboru postopoma zaključimo razpravo in da verjamemo tistemu, kar bosta dokončno ugotovila Predsedstvo Slovenije in pa Sekretariat za ljudsko obrambo. Teh poročil je že toliko, da se človek ne znajde več. Predlagam še naslednje. Preletel sem poročilo generala Ožbolta, v katerem je navedeno, da je bilo za aktivno zavarovanje, ki ta mesec poteka po Sloveniji, kjer so aktivirani ljudje iz proizvodnje, v času od 18.5. do 31.5. predlagana refundacija 270 starih milijard. Danes smo 2.7., ta znesek je nekajkrat večji, naslovljen je na refunkacijo Izvršnega sveta. Mislim, da je skrajni čas, da se ljudje iz proizvodnje, ki stražijo na mnogih mestih po Sloveniji, vrnejo nazaj na delo in da končno ugotovimo, da je to strošek, ki ga bo nekdo moral plačati in da se začnemo bolj racionalno obnašati, ker če bo to trajalo naprej, očitno pa traja, bo ta znesek izredno visok.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Mikuš.</p>
               </sp>
               <sp who="#sp.MikušDimitrijAdolf">
                  <speaker>DIMITRIJ ADOLF MIKUŠ:</speaker>
                  <p>Nisem zaznal enega resničnega argumenta. Tihotapljenje orožja ni argument. Če so v južni Srbiji zaplenili tovornjak z orožjem, tudi ni argument, ker tudi ni bilo rečeno, kje so ga dobili, od kod je bil tovornjak in končno ni argument to, da so vdrli v kasarno v Zagrebu. To bi bil kvečjemu argument, da bi morala teritorialna obramba zaščititi kasarno. Dve leti smo priča poskusom destabilizacije Slovenije. Ti poskusi so očitno izhajali iz vrha jugoslovanske armade. Le-ta je dajala politične ocene v Sloveniji, za katere ni bila pristojna in nikakor me ne bo nihče prepričal, da akt odtujitve orožja teritorialni obrambi ni bilo politično dejanje, nikakor pa ne vojaško strokovno dejanje, ker tako, kakor je bilo izvršeno, absolutno priča o tem mojem mnenju. Razmišljati bom začel drugače šele takrat, ko boste nemudoma vrnili orožje tja, kjer ste ga vzeli.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Sekereš.</p>
               </sp>
               <sp who="#sp.SekerešVilijem">
                  <speaker>VILIJEM SEKEREŠ:</speaker>
                  <p>Menim, da samo dejanje ni bilo taktično izvedeno. V naši občini ni bilo v 15-letih poskusa odtujitve orožja, čeprav sta obe skladišči dobro zavarovani z raznimi alarmnimi napravami in z oboroženim vratarjem. Pridružujem se razpravi kolega Bana, ki je omenil stroške te straže. Mi smo morali v občini v tem času plačati osem stražarjev. To delo je prej opravljal kot redno delo vratar oziroma stražar v podjetju. Drugo skladišče je bilo varovano s signalnimi napravami in ni bilo, ker je bilo povezano s policijo, potrebnih stražarskih mest. Danes imamo osem ljudi, ki jih plačujemo za to delo. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Muren.</p>
               </sp>
               <sp who="#sp.MurenAndrej">
                  <speaker>ANDREJ MUREN:</speaker>
                  <p>Opozoril bi na to, da je iz priloženega gradiva, ki smo ga dobili za sejo, jasno razvidno, da niti slovensko predsedstvo niti slovenski sekretariat za obrambo nista bila obveščena o prenosu tega orožja v kasarne JLA. Hkrati pa je bilo tudi povedano, da v zadnjih letih ni bilo nobenih kraj orožja na teritoriju Slovenije.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Krajec.</p>
               </sp>
               <sp who="#sp.KranjecMarko">
                  <speaker>MIRKO KRAJEC:</speaker>
                  <p>Razumem gospoda Aksentijevića in neko skrb za narodovo varnost. Pa se malo spomnimo 1. decembra. Kdo nas je takrat varoval in kaj bi bilo, če bi nas varovala vojska? Obnašamo se tako, kot da je vojska zaradi naroda. In vidim tukaj veliko nezaupnico skupščini, ki ni bila o tem obveščena. Ni bila obveščena niti republiška skupščina, niti sekretariat, niti niso bile obveščene skupščine v občinah. To je dejstvo. Naj se enkrat ta armada navadi, da ne bo rogovilila po tej zemlji, ampak, da bo odgovarjala nalogam skupščine. Zato smo tukaj, če se nam ne verjame, potem je to napad na nas. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Berlec.</p>
               </sp>
               <sp who="#sp.BerlecJože">
                  <speaker>JOŽE BERLEC:</speaker>
                  <p>Izgleda, da se bo ta razprava vlekla precej dolgo. V tem času sem malo preletel poročilo medzborovske skupine delegatov za pripravo tega predloga in stališč in na koncu je lep predlog, zato bi vas pozval, da bi to pogledali. Predlagajo namreč, da imenujemo skupino petih delegatov za usklajevanje in ko bodo res vsi podatki znani, to se pravi do naslednje skupščine, naj bi bilo to nekako usklajeno. Škoda se mi zdi v tem trenutku trošiti ta čas, potem bomo pa ponovno vse še enkrat usklajevali na tej medzborovski komisiji. Samo v premislek.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Slišali ste, prebrali ste gradivo in meni se je vseeno zdelo pomembno, da opravimo razpravo. Deset razpravljalcev je razpravljalo o tej točki dnevnega reda. Seveda bi jaz to, kar je bilo do sedaj povedano, podprl. Mi bi predlagali skupino za medzborovsko usklajevanje, tako kot je bilo rečeno v sestavi: Franc Gradišar, Milan Aksentijević, Marjan Vilfan, Marjan Starc in Vlasta Sagadin. To je predlog. kaj menite o takšnem predlogu in o tem, da bi se na tak način pogovorili na naslednji seji? Predlagal bi še naslednje. Moram povedati, da sem se pogovarjal z gospodom Janšo in on je tudi pripravljen priti sem. Janša je predlagal tudi naslednje: da bi ob sklepih, ki bi jih sprejemali na naslednji seji, ali pa če bi želeli tudi danes, predlagal še naslednje: da napravimo zaprto sejo in da se razmnoži ukaz in da se točno vidi, kdo je kaj povedal in naročil. Meni se je zdelo, da to ni potrebno danes in se mi zdi, da bi bilo bolj prav, da bi to, kar je sedaj predlagano, tudi sprejeli in to komisijo imenovali.</p>
               </sp>
               <sp who="#sp.StarcMarjan">
                  <speaker>MARJAN STARC:</speaker>
                  <p>Jaz sem slišal, da sem predlagan v komisijo in bi rad poudaril, da sem že bil imenovan v dve stalni komisiji skupščine, pa v dva odbora in sem že tako zaposlen, da bi rad, če bi dali nekoga drugega namesto mene.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Berdajs.</p>
               </sp>
               <sp who="#sp.BerdajsSilvo">
                  <speaker>SILVO BERDAJS:</speaker>
                  <p>Jaz se strinjam s tem predlogom, pa bi predlagal, da se omeji rok, do kdaj mora ta komisija to narediti. Bojim se, da bo na naslednji seji zbora spet isto, kot je danes, da ne bomo imeli dovolj informacij.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Se strinjate, da bomo o tem govorili na naslednji seji? V komisijo je namesto Marjana Starca predlagan Janez Remškar. Prehajamo na glasovanje. Sedaj glasujemo samo o komisiji in o predlogu sklepa, da sprejmemo sklepe na naslednji seji.</p>
                  <p>Kdo je za? (59 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Ta predlog je sprejet. Upam, da vas bodo obveščali, kdaj bodo ti sestanki in na ta način tudi mislim, da boste prišli z enotnim usklajenim predlogom in nam bo potem na naslednji seji veliko lažje.</p>
               </sp>
               <sp who="#sp.AksentijevićMilan">
                  <speaker>MILAN AKSENTIJEVIĆ:</speaker>
                  <p>Tovariš predsednik, oprostite. Jaz sem tudi govoril o stvareh, ki so strogo zaupne, in po materialu tudi gospoda sekretarja za ljudsko obrambo, ki nosi oznako strogo zaupno po telegramu Predsedstva SFRJ. Prosim tako ravnanje pri sredstvih javnega obveščanja. Ne bi rad, da potem nekdo reče in me obtoži, da sem strogo zaupno gradivo gospoda Janše dal v javnost.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Aksentijević, mi se moramo dogovoriti. Za nas je vse razumljivo, dejstvo pa je, morate v prihodnjič takoj ko začnete govoriti, povedati, kaj je strogo zaupno gradivo. To, kar vi govorite, slišijo vsi novinarji in možno je, da je šlo že v eter. Upam, da bodo naši novinarji, s katerimi imamo resnično dobro in konstruktivno sodelovanje to tudi upoštevali.</p>
               </sp>
               <sp who="#sp.ZupančičJože">
                  <p>Prehajamo k <title>5. TOČKI DNEVNEGA REDA - PREDLOGU ZAKONA O SPREMEMBAH IN DOPOLNITVAH ZAKONA O UREJANJU NASELIJ IN DRUGIH POSEGOV V PROSTOR</title>.</p>
                  <p>Tu imamo predlog zakona, ki ga je predložil Izvršni svet, dobili ste tudi mnenje oziroma poročilo Zakonodajno-pravne komisije in k temu zakonu imamo tudi amandma gospoda Franca Boštjančiča v zvezi s 1. in 3. členom. Veste tudi, da je Zakonodajno-pravna komisija sprejela amandma k 3. členu, medtem ko k 1. členu pa ne. Sedaj bi vprašal gospoda Boštjančiča, kaj meni o tem. Meni so predstavniki Izvršnega sveta odgovorili, da gospod Boštjančič nima prav. Moram tako povedati, ker dokler ne dobiš tistega potrdila, ti ne moreš zgraditi takega objekta, o čemer je tu govora. Ali odstopate od amandmaja? (Da.) To se pravi, da gospod Boštjančič odstopa od amandmaja k 1. in 3. členu. Imamo pa amandma Zakonodajno-pravne komisije k 3. členu. Odpiram razpravo. Kdo želi razpravljati?</p>
               </sp>
               <sp who="#sp.DularTanja">
                  <speaker>TANJA DULAR:</speaker>
                  <p>Jaz bi poleg tega povedala še nekaj o 5. členu predlaganega zakona. V tem členu gre za usklajevanje tega zakona z zakonom o prekrških in so določene kazni za prekrške, in sicer za črne gradnje. Kazni so določene v razponu od 2.500,00 do 5.000,00 dinarjev. Glede na to, da so črne gradnje lahko zelo različne, na primer, nekdo postavi ograjo, drugi pa celoten objekt, mislim, da je razpon kazni prenizek. Mislim, da je pravilna kot najnižja določena kazen 2.500,00 din, medtem ko se mi zdi 5.000,00 din, kot najvišja kazen, prenizka.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Vladimirov.</p>
               </sp>
               <sp who="#sp.VladimirovNiko">
                  <speaker>NIKO VLADIMIROV:</speaker>
                  <p>Če lahko takoj pojasnim to v zvezi s kaznovalno politiko. Namreč, če nekdo naredi nekaj na črno, kot temu pravimo, se šteje kot prekršek,ne kot kaznivo dejanje. To se pravi, da mora biti višina kazni v okviru zakona o prekrških ali pa zakona o gospodarskih prestopkih. Verjetno vsi poznate ali pa ste seznanjeni s tem, da se bo vsa ta (prostorska) zakonodaja spremenila in bomo morda lahko tudi določili, da nekdo, ki naredi hišo na črno, lahko naredi kaznivo dejanje. Sedaj smo pa omejeni. V tej spremembi zakona smo se držali zgornje tretjine višine kazni, tako kot nam diktirata zakon o prekrških in zakon o gospodarskih prestopkih. To je odgovor na to zadnjo pripombo, kot drugo pa bi odgovoril na tisto prvo vprašanje oziroma amandma gospoda Boštjančiča in bi vendarle podprl njegov drugi del, ki govori, da je treba v 75. členu tudi določiti rok, do kdaj naj inšpektor, ko ugotovi, da neka gradnja ni v skladu s predpisi, ravno tako, kot za pridobitev lokacijskega dovoljenja, rok tudi za pridobitev odločbe o priglasitvi. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Ali še kdo želi razpravljati? (Ne.) Potem bi zaključil razpravo. Na glasovanje dajem predlog zakona o spremembah in dopolnitvah zakona o urejanju naselij in drugih posegov v prostor v celoti.</p>
                  <p>Treba se je najprej opredeliti do amandmaja Zakonodajno-pravne komisije in dajem ta amandma na glasovanje.</p>
                  <p>Kdo je za? Ali je treba ta amandma še enkrat prebrati? (Ne.) Kdo je za? (58 delegatov.)</p>
                  <p>Sedaj bi pa dal celotni zakon na glasovanje.</p>
                  <p>Kdo je za? (59 delegatov.) Je kdo proti? (Nihče.) Se je kdo vzdržal? (Nihče.) Tam pri sprejemu amandmaja nisem rekel, če je kdo proti. Ali je bil kdo proti? (Ne.) Se je kdo vzdržal? (Ne.) Tako, da je za amandma bilo 58 poslancev. Sedaj v celoti za zakona pa 59 poslancev. Tako smo zaključili tudi to točko dnevnega reda.</p>
               </sp>
               <sp who="#sp.ZupančičJože">
                  <p>Prehajamo na <title>6. TOČKO DNEVNEGA REDA - PREDLOG ZA IZDAJO ZAKONA O ZAČASNI PREPOVEDI SEČNJE V GOZDOVIH V DRUŽBENI LASTNINI IN ZAČASNI PREPOVEDI PROMETA S KMETIJSKIMI ZEMLJIŠČI IN GOZDOVI IN DRUGIMI NEPREMIČNINAMI V DRUŽBENI LASTNINI</title>.</p>
                  <p>Gospoda Rogina bi vprašal, kako je bilo na usklajevanju.</p>
               </sp>
               <sp who="#sp.ReginaBogo">
                  <speaker>BOGO ROGINA:</speaker>
                  <p>Usklajevali smo tako, da je to, kar ste vi že obravnavali, bilo dogovorjeno, da gre danes na dnevni red. Nekateri so zahtevali, da je to treba danes dokončno rešiti, predvsem zaradi stroškov, ki nastajajo z varovanjem teh objektov in je bila pač željena ena rešitev, ki bi preprečila te visoke stroške varovanja. Navajajo stroške nekje okoli 150 starih milijard, to je 150.000 din v posamezni občini za varovanje teh objektov. So pa tudi druga mnenja, da je zaradi te deklaracije danes situacija drugačna in da bo verjetno tisti, ki bo tudi komandant teritorialne obrambe, že določil, kako se bo to varovalo.</p>
                  <p>Glede zakona o prepovedi sečnje je bilo dogovorjeno, da se sprejema po hitrem postopku, s tem, da se mora naš zbor o tem izjasniti še enkrat z glasovanjem. Nadalje je bilo dogovorjeno, da se bo zakon o Gospodarski zbornici obravnaval po postopku.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Prejeli ste tudi amandmaje Izvršnega sveta in Zakonodajno-pravne komisije. Tako imate sedaj precej argumentov, ki bistveno spreminjajo naš prvi predlog. Vprašal bi predstavnika Izvršnega sveta, če je potrebna razlaga tistega, kar je prišlo na mizo.</p>
               </sp>
               <sp who="#sp.LippaiMartina">
                  <speaker>MARTINA LIPPAI:</speaker>
                  <p>Najprej bi dala utemeljitev, da je možen hiter postopek sprejemanja zakona, kadar gre za preprečitev hujše gospodarske škode, za interese ljudske obrambe ali iz drugih razlogov, za katere se pač Republika Slovenija odloči, da so posebnega pomena.</p>
                  <p>Za hitri postopek Izvršni svet meni, da je razlog v tem, da je treba preprečiti nadaljnjo sečnjo v gozdovih in pa promet s kmetijskimi zemljišči, gozdovi in drugimi nepremičninami zato, da se zavarujejo koristi prejšnjih lastnikov. Tako je po poslovniku, po 314. točki, izpolnjen tisti razlog, da je v interesu republike, da se ti interesi zagotovijo. Torej to je utemeljitev za hitri postopek.</p>
                  <p>V samem zakonu pa gre, kot ste videli, za preprečitev sečnje in pa preprečitev prometa z nekaterimi nepremičninami v družbeni lastnini, ki so bile v to lastnino prenešene s t.i. revolucionarnimi zakoni, in sicer na podlagi agrarne reforme, nacionalizacije, zaplemb, arondacijami, transformacijo zadružne lastnine v družbeno lastnino ali pa z obvzemom nepremičnin bivšim agrarnim skupnostim.</p>
                  <p>Gre za primere, ko odškodnina tem upravičencem ni bila izplačana, in je torej njihov interes za vračilo teh zemljišč še vedno živ. Po načelu pravičnosti jim ta pravica tudi gre. Izvršni svet Republike Slovenije je že imenoval medresorsko komisijo, ki mora proučiti možnost vračanja vseh teh odvzetih nepremičnin in pripraviti tudi zakonske podlage za to vračanje, za nekatere primere, zlasti za zaplembe, pa so nekatere podlage že v veljavni zakonodaji, saj je možno z obnovo postopkov, s katerimi so bile te nepremičnine odvzete, pravzaprav tudi to stransko kazen, ki je bila ob glavni kazni izrečena, spraviti s sveta.</p>
                  <p>Zakon ima začasno veljavnost, prepoved sečnje in prepoved prometa s kmetijskimi zemljišči in gozdovi naj bi veljala do konca letošnjega leta. Prepoved prometa z drugimi nepremičninami pa do 30.6.1991 leta. Iz prepovedi so izvzeti nekateri načini oziroma nekateri prejšnji lastniki, kot so veleposestniki, tujci in naši državljani, ki so prestopili v tuje državljanstvo, potem so izvzeti še nekateri drugi, kar je v 2. členu zakona podrobneje navedeno. Za vse ostale nepremičnine pa veljajo te prepovedi.</p>
                  <p>Zaradi tega, ker pa v gozdovih lahko nastanejo zaradi posledic elementarnih nesreč, zlasti naravnih ujem in pa zaradi prevelike razmnožitve škodljivcev okoliščine, da je kljub prepovedi vseeno opraviti potrebno sečnjo. To sečnjo in druga potrebna dela je treba v gozdovih opraviti, da se prepreči škoda. Te sečnje morajo gozdno-gospodarske organizacije izvesti. Ker pa gre za povečanje stroškov, izpad dohodka gozdno-gospodarskih organizacij, ker se ocenjujejo, da bo od 150.000 do 200.000 kubikov izpada lesne proizvodnje, in torej te gozdno-gospodarske organizacije ne bodo imele sredstev, prav tako ne bo sredstev iz naslova biološke amortizacije, je ocenjeno, da bo moral potrebna sredstva zagotoviti proračun Republike Slovenije, kajti po 107. členu Ustave Republike Slovenije mora takrat, ko država s svojimi ukrepi povzroči izpad dohodka oziroma druge posledice, s katerimi povzroči nemožnost poslovanja, to tudi ustrezno nadomesti.</p>
                  <p>Samo izvajanje tega zakona bo izredno težavno. Po zakonu je predvideno, da so pogodbe o prometu s temi nepremičninami, ki so sklenjene v nasprotju z zakonom, nične in da je treba vse pogodbe o prometu z nepremičninami v družbeni lastnini predložiti javnim pravobranilcem, ki morajo ugotoviti ali so pogodbe zakonite. V kolikor ugotovijo, da ne morejo takoj začeti postopek izpodbijanja, kršitelja pa prijaviti tožilcu zaradi storjenega gospodarskega prestopka.</p>
                  <p>Prepoved sečnje pa bi nadzirali gozdarski inšpektorji seveda s pomočjo prejšnjih lastnikov oziroma njihovih pravnih naslednikov, ker 16 občinskih inšpektorjev ne more bdeti nad 150.000 ha gozdov, ki po oceni pridejo pod udar tega zakona. Tudi inšpektorji bi prepovedali nadaljnje nezakonito poseganje in pa predlagali kršitelje v kaznovanje javnemu tožilcu. Kršitve tega zakona so po zakonu določene kot gospodarski prestopki z denarnimi kaznimi, ki gredo do najvišje možne zakonske mere. Izvajanje tega zakona bo imelo velike posledice, ne toliko v prometu kot zaradi prepovedi sečnje. V prometu ne bo posebno hudih posledic, kajti promet s kmetijskimi zemljišči in gozdovi je bil že doslej omejen, vezan je bil na predhodno mnenje bodisi kmetijsko zemljiške skupnosti ali interesne skupnosti za gozdarstvo, sedaj, ko teh ni več, pa občine. Prav tako so bila sredstva, ki so se pridobila iz tega prometa, namenska in jih je bilo treba namensko porabiti. Poseben problem pa je prepoved sečnje, ki bo veljala za približno 150.000 ha gozdov, kot sem že povedala, od približno 352.000 ha v družbeni lastnini. Ta prepoved sečnje pomeni po oceni izpad 150 do 200.000 m3 lesa, v privatnih gozdovih pa je zadeva tudi dosti huda, ker se v določenih delih zakon o gozdovih ne izvaja v celoti, in je že tako izpad sredstev za opravljanje dejavnosti posebnega družbenega pomena pri vseh gozdno-gospodarskih organizacijah. Ta prepoved bo pomenila, ne samo izpad lesne produkcije, pomenila bo izpad določenega dela dohodka, pomenila bo izgubo dela nekaterim zaposlenim, lahko pomeni celo razbijaje strokovne službe v gozdno-gospodarskih organizacijah, česar ne smemo dovoliti, zato bo treba zagotoviti ustrezna sredstva, kajti razbitje take službe pomeni potem ob ponovnem vzpostavljanju toliko večje težave. Problemi so hudi pri tem zakonu, vendar Izvršni svet ocenjuje, da je potrebno zavarovati koristi prejšnjih lastnikov kljub tem posledicam. Celotnega obsega posledic se ne da podrobno oceniti zaradi tega, ker o teh zemljiščih in o načinih prehoda ni nobenih evidenc. Zato je tudi v zakonu predvideno obrnjeno dokazno breme, torej, da morajo upravljalci teh družbenih gozdov dokazovati, na kakšen način so te gozdove pridobili, če se želijo izogniti sankcij in dokazati, da ne gre za gozdove, za katere veljajo prepovedi po tem zakonu. Rada bi še to opozorila, da sprejem tega zakona ne sme pomeniti prejudic za predpise, ki sem jih uvodoma omenjala, torej za predpise, ki bodo dali podlage za vračanje zemljišč oziroma gozdov ali drugih nepremičnin. Postopek priprave vseh teh aktov je šele v začetku, zato vse te prepovedi oziroma izključitev iz prepovedi ne pomenijo avtomatično že tudi, da se bo vsem tem zemljišča, gozdove in druge nepremičnine vračalo.</p>
                  <p>Danes zjutraj je zakon obravnavala Zakonodajno-pravna komisija, ki je opozorila na nekatere pomanjkljivosti. Izvršni svet je vse predloge Zakonodajno-pravne komisije povezal v svoje amandmaje, ki ste jih tudi prejeli na klop. Amandmaji so k naslovu zato, da se skrajša; potem je amandma k 1. členu, da se v drugi vrstici črta "podržavljeni", gre bolj za redakcijske amandmaje, ker zavaja, saj ne gre samo za podržavljanje, ampak gre tudi za podružabljanje glede na čas teh posegov. Potem je amandma k 2. členu, tukaj jih je pravzaprav več; da se dopolni v drugi vrstici napovednega stavka, da gre tudi za prehod v državno in družbeno lastnino; potem je v točki b) v sedmi vrstici 1. točke, se vejica nadomesti, in to z besedo "ali", ker gre za dve različni pravni situaciji. Gre za zemljišča ali pa nepremičnine bank in drugih civilno pravnih oseb in gre tudi za nepremičnine, ki so po drugi svetovni vojni ostale brez lastnikov oziroma naslednika. Potem gre še za nadomestitev v sedmi vrstici 2. točke, in sicer, da se razširi še na druge nepremičnine in se zato uporabi enoten izraz, ne samo "kmetijska zemljišča in gozdovi", ampak namesto vsega tega "nepremičnine". Potem je amandma, da se v 3. točki razširi vse prepovedi, ki se z zakonom uvajajo, tudi na zaplembe, ki so bile izrečene po zakonu o odvzemu državljanstva oficirjem in podoficirjem - zelo dolg naslov je. Potem se iz redakcijskih razlogov popravijo številke za denarne kazni samo s tem, da se črtajo v kazenskih sankcijah. Treba je izvesti še nekaj redakcijskih popravkov, ker je treba pri Uradnih listih namesto pravilno, citiranje. Prišlo je pač do nekaterih napak. Tam, kjer so še predpisi, ki jih je sprejemala Federativna ljudska republika Jugoslavija, je treba pravilno citirati Uradni list FLRJ in ne SFRJ; na treh mestih je prišlo do manjših napak, ki jih je treba popraviti, vendar ne vplivajo na vsebino, ampak so zgolj redakcijske narave. Predlagatelj predlaga, da zbor ta zakon obravnava in ga sprejme skupaj s predlaganimi amandmaji. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Iskrena hvala. Vprašal bi samo gospo Oblakovo, če želi besedo.</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Danes sem določena za poročevalca Zakonodajno-pravne komisije, zato se oglašam pri posameznih zakonih, da ne bi kdo mislil, da imam kakšne drugačne želje. Zakonodajno-pravna komisija je danes obravnavala predlog zakona o začasni prepovedi sečnje v gozdovih v družbeni lastnini in o začasni prepovedi prometa s kmetijskimi zemljišči, gozdovi in drugimi nepremičninami v družbeni lastnini, ki ga je Skupščini Republike Slovenije predložil v obravnavo Izvršni svet. Komisija je opozorila, da je predlagatelj zakona sicer navedel razloga za hitri postopek, da pa po večinskem mnenju komisije niso podani razlogi po 314. členu Poslovnika Skupščine Republike Slovenije. Komisija je opozorila tudi na vsebinski vidik tega zakona, ker še ni oblikovano matično delovno telo in ob tem ugotovila, da bo za pol leta ustavljeno gospodarjenje v gozdovih. V razpravi so nekateri člani komisije opozorili, da je ustavna podlaga za ta zakon v 4. in 10. točki prvega odstavka 321. člena sicer možna, da pa je razlaga ekstenzivna, glede na dosedanjo uporabo teh ustavnih določb. K posameznim členom zakona so bile dane pripombe, ki jih je za amandmaje predlagatelj tudi upošteval, zato jih ne bi posebej brala. Ker sem pa že ravno pri besedi, bi vprašala, ali je razprav odprta? (Da.) Menim - to govorim kot delegat in ne več kot poročevalec - da je bilo, in to je moje mnenje in tudi večinsko mnenje v komisiji, o dveh vprašanjih, in sicer, koliko je teh ljudi, ki bodo premoženje čez pol leta, če bodo končani postopki, dobili, in kolikšna bo gospodarska škoda zaradi prepovedi sečnje v gozdovih za dobo pol leta. Namreč, ne smemo pozabiti, da v gospodarstvu, to je lesarski industriji, to je velika veja gospodarstva v Sloveniji, najbrž ne bodo imeli vira za surovino in bo verjetno veliko delavcev ostalo brez dela. To je še zelo široko vprašanje, ki ga pa naslavljamo na Izvršni svet in predlagatelju tega zakona. In drugo: mislim, da je poleg tega še veliko vprašanj, ki so ob tem zakonu nerazčiščena. Gre za denarna sredstva v tej družbi in ne vemo, kolikšno je število upravičencev do tega premoženja, ki je sedaj v družbeni lastnini. Mislim, da bi se z odškodnino po pol leta lahko poravnala ta škoda ali povečana sečnja, na katero opozarja Izvršni svet. Poleg tega gre tudi za vprašanje delavcev v gradbeništvu. Tam je tudi precejšnja poraba lesa. Če postavljamo tolikšno število delavcev na vprašanje o delu, potem se lahko tako pogovarjamo, sicer pa mislim, da je potrebno razmisliti o tem, ali prepovemo sečnjo v gozdovih ali ne za pol leta. Posledice so lahko katastrofalne. Ne smemo pa pozabiti na izjavo, ki jo je zjutraj dal ob sprejemanju dnevnega reda predstavnik Izvršnega sveta, da v proračunu, kar je predvideno po zakonu, ni denarja za nadomestila in seveda ni denarja za plačevanje osebnih dohodkov pol leta vsem delavcem, ki so zaposleni v gozdnem gospodarstvu, ki bi jih naj za te pol leta pravzaprav vzdrževali in plačevali (razen teh sankcij opravljenih v gozdovih) iz proračuna. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Židanik.</p>
               </sp>
               <sp who="#sp.ŽidanikAnton">
                  <speaker>ANTON ŽIDANIK:</speaker>
                  <p>Jaz ne vem odkod optimizem, da se bo to v šestih mesecih rešilo. Kolikor jaz poznam naš sistem, bo to nekaj let trajalo in ne vem, če imamo sredstva za tako dolg čas. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Perko.</p>
               </sp>
               <sp who="#sp.PerkoFranc">
                  <speaker>FRANC PERKO:</speaker>
                  <p>Kar se prepovedi prometa tiče, mislim, da zakon sploh ni sporen. Druga stvar pa je prepoved sečnje. Čeprav se mi zdi splošno nesprejemljivo, da dobimo zakon o problematiki, ki pomeni za zaposlene v gozdno-gospodarskih organizacijah take pretrese, na mizo in ga obravnavamo po hitrem postopku. To niso popolnoma resne reči.</p>
                  <p>Po oceni gre za vračilo okrog tretjine sedanjih družbenih gozdov (100.000 ha), predstavnica sekretariata je rekla 150.000 ha, no lahko je to, ker so to ocene. Gozdove bo dobilo nazaj malo lastnikov. Številka ni velika. Če gre samo za razmere, konkretno v naši občini, ki jo poznam, gre za zelo malo lastnikov, ki pa bodo dobili relativno veliko. Nekaj več je tega, če se bo razdrobilo nekdanje agrarne skupnosti, hkrati pa bo to povzročilo socialne probleme. Še nekaj. V srednji Evropi država zaradi splošno koristnih vlog gozdove kupuje, jih ne razdeljuje. No tule gre tudi za okrog 200.000 kubikov blagovne proizvodnje, samo v letošnjem letu do konca leta, kar bo nekaj pomenilo tudi za uporabnike lesa. Ne gre torej samo za gozdarje.</p>
                  <p>Zaradi vseh opravil, ki so vezana na to, bo po oceni brez dela od sprejetja tega zakona naprej 600 do 8000 delavcev v gozdarstvu. To je 10-15% zaposlenih. Nekdo lahko reče, da to ni veliko, ker imamo tudi druge probleme, samo to je izjemna stvar, ker nekomu nekdo jemlje neko stvar in s tem delo. Pustimo ob tem presojo, ali je to pravično ali ne. Gozdarji so to dobili in gospodarili s tem brez svoje krivde. Država jim je to takrat dala in nato so se organizirali in s tem so gospodarili in odgovornost vlade ter skupščine je, da tem zaposlenim pokrije te stroške, kot je bilo prej povedano. Dr. Kranjc pa je danes zjutraj povedal, da v proračunu za leto 1990 ni denarja in sprašujem predstavnico Izvršnega sveta, ali je to res. To bi pomenili, da ne bo nujno potrebnega denarja za vlaganje v gozdove, ki ga že sedaj primanjkuje, s tem zakonom pa ga bo še manj. Kako bomo z gozdovi potem gospodarili? Gozdarstvo se v tej skupščini obravnava parcialno. Že zelo dolgo, še od prejšnjega mandata skupščine, je v skupščinski proceduri v obravnavi poročilo o propadanju gozdov zaradi onesnaževanja okolja, iz katerega sledijo sklepi, da gozdarstvo nima dovolj denarja za svojo dejavnost in da je potrebno dodatno zbirati sredstva za gospodarjenje v gozdovih.</p>
                  <p>Tisti podatki tudi kažejo, da nad 50% v popis vključenega drevja kaže znake različnih stopenj umiranja. Kako je gospodarstvo neakumulativno, kaže tudi dejstvo, da je gozdarstvo v srednji Evropi subvencionirano. No, in verjetno prav zaradi tega, ker denarja ni, in vemo kakšno je splošno stanje, tudi ne preide ta problem umiranja gozdov na dnevni red. Že več desetletij se srečujemo (tudi delegatsko vprašanje sem postavil) v gozdarstvu, pa tudi v kmetijstvu s škodami, ki jo povzroča divjad. To povzroča gozdarstvu večje stroške: sadnja je 5 do 10 krat dražja kot je naravna obnova, manj je lesa in bolj nenaravne gozdove dobimo.</p>
                  <p>Zadnje čase pa pogosto slišimo nekorektne ocene o gospodarstvu kot stroki, ustvarja se neka čudna klima. Naj vam povem samo nekaj številk. Leta 1947 je bilo v slovenskih gozdovih 111 milijonov kubikov lesne zaloge. Po podatkih iz leta 1980 je narasla na 194 milijonov kubikov ali za 75% so se povečale zaloga, hkrati so se pa povečale tudi sečnje. V zadnjih 30-ih letih je bilo zgrajenih skupno 8650 km oziroma okrog 9 metrov gozdnih cest na hektar, od tega pa okrog 70% za potrebe gozdarstva, približno 30% pa za druge potrebe (predvsem je šlo za odpiranje vasi, pa kmetij s cestami, ki so jih povezovale z dolino). Približno četrtino prodajne vrednosti lesa je gozdarstvo vlagalo nazaj v gozdove. Našim gozdovom dajejo priznanje srednje-evropski gozdarski strokovnjaki, ki nas pogosto obiščejo in to seveda hkrati pomeni tudi priznanje gozdarski stroki. Res pa smo gozdarji v zelo nesrečni situaciji zaradi tega, ker smo, ne po svoji krivdi, še 45 let po vojni še vedno dolžni izvajati obvezno oddajo, ker morajo naši lastniki gozdov z obvezno oddajo les še vedno oddajati, vse ostale obvezne oddaje so bile kmalu po vojni ukinjene, ta obvezna oddaja pa na žalost še vedno velja. Vzrokov je cela vrsta, od tega, da samo kubik financira celotno gozdarsko službo, pa tudi še drugi razlogi so. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospa Osterman.</p>
               </sp>
               <sp who="#sp.OstermanAnka">
                  <speaker>ANKA OSTERMAN:</speaker>
                  <p>Menim, da ni podlage za sprejem po hitrem postopku. Ali je možno, da so interesi, pa četudi upravičeni, posameznikov, pomembnejši, kot je škoda, ki jo bomo očitno s tem, če bomo ta zakon sprejeli, takšen kot je, sedaj po hitrem postopku, povzročili v Sloveniji, ko pravzaprav niti Izvršni svet ne ve, kako jo poravnati, ker za to nima denarja. Po drugi strani pa se tem prizadevamo škodo pravzaprav celi skupini drugih. Verjetno ni bil namen in najbrž nihče od nas nima želje, da bi pri tem, ko bi nekje popravil napako, storil drugo napako. Jaz mislim, da bi si ravno zaradi tega morali vzeti čas in zakon dobro preveriti in ugotoviti, kako naj to izvedemo. Jaz nisem sicer gozdar, ampak vem, da je letni načrt sečnje gozdov in da bi se zagotovila enakomerna sečnja oziroma preprečila zloraba, bi morale zagotoviti inšpekcijske službe. Istočasno pa bi vendarle proces tekel naprej, saj kot je že bilo omenjeno, od gozdov živi cela veriga panog in jasno ljudje, ki tam delajo. Ali želimo povzročiti še take socialne pretrese in socialne težave samo zato, da zadostimo interesom manjše skupine ljudi!</p>
                  <p>Zadnjič, ko smo sprejemali zakon o razbremenitvi gospodarstva na račun družbenih dejavnosti, smo ga sprejeli in pravzaprav ni bilo niti možno razmišljati, da bi Izvršni svet našel kjerkoli v proračunu ali izven proračunski porabi sredstva, da bi lahko ublažil težave na področju družbenih dejavnosti, ki jih niti ni tako malo. Zdajle pa zaradi tega, da poskušamo zadostiti željam oziroma upravičenim zahtevam določene skupine ljudi, nenadoma govorimo o mnogo, mnogo višjih vsotah, ki bi jih vendarle nekje našli. Sprašujem se, če je to resnično možno in še enkrat poudarjam, da sem proti temu hitremu postopku sprejemanja zakona.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Mikuš, nekaj vas se je javilo in bomo šli po vrsti.</p>
               </sp>
               <sp who="#sp.MikušDimitrijAdolf">
                  <speaker>DIMITRIJ ADOLF MIKUŠ:</speaker>
                  <p>Če bi bilo možno razdeliti promet in sečnjo, potem bi predlagal, da se promet nepremičnin sprejme po hitrem postopku, sečnja pa po normalnem, če je to možno.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>To verjetno zdaj v tem trenutku sploh ni možno.</p>
               </sp>
               <sp who="#sp.DretnikIvan">
                  <speaker>IVAN DRETNIK:</speaker>
                  <p>Jaz odločno zagovarjam sprejetje tega zakona po hitrem postopku. To nas poslance Kmečke zveze zavezuje, vse poslance pa tudi zavezuje moralna obveza do svojih volilcev. Vse druge stranke so se strinjale v predvolilni kampanji s programom Kmečke zveze, ki je vrnitev zemlje in gozdov obljubljala.</p>
                  <p>Jaz se strinjam z enim prejšnjim govornikom, ki je trdil, da teh gozdov, ki jih je treba vrniti ni veliko, jih je razmeroma malo. Ta prepoved res ne bo katastrofalna za gozdno gospodarstvo. Jaz vas sprašujem, kako katastrofalno pa je bilo za tiste lastnike, ki so čez noč delno ali pa popolnoma izgubili vse premoženje, pa so bili krivi ali pa nedolžni. Je pa sprejetje takšnega zakona, da se popravijo krivice dolgotrajni proces. Saj se zavedamo, da so se vršila razna prekupčevanja z zemljišči. Da je treba marsikje ta gordijski vozel naravnost presekati, za to je treba časa in da se med tem časom ne bi zgodila kakšna izkoriščanja, je treba izdati ta zakon o mirovanju. Zato apeliram na vas poslance, da ta zakon sprejmemo. Hvala.</p>
               </sp>
               <sp who="#sp.KrajecMirko">
                  <speaker>MIRKO KRAJEC:</speaker>
                  <p>Spoštovani poslanci! Sem delegat Kmečke stranke. Zaradi tega gospodarstva, ki je bilo do sedaj, se nam tresejo tla pod nogami, kajti gozdarji danes pravijo, da imajo izgubo z gozdom. Poglejte, nočete in nočete priznati, da bo slej ko prej prišlo do sprememb, kajti kmetijstvo s 3 ha obdelovalnih površin ne bo preživelo kmetov. Zato je nujna gospodarska in agrarna reforma na obeh smereh. Tisti, ki ste tukaj iz industrije, kjer sem bil tudi jaz včasih, se zavzemate za svoje stvari in verjemite, da bo šla ob tem tudi agrarna reforma.</p>
                  <p>Zavedajmo se, da so pred nami časi, ki bodo zahtevali spremembe. Če sprejmemo ta zakon, bi to pomenilo velik apel družbi, ki pač ne bo zmogla več tega bremena, da gre čimprej v agrarno reformo. Vam bom povedal precej takih stvari, ki ne govorijo ravno v prid tistemu, kar so zagovarjali gozdarji. Zdaj vsi pravite, da bo primanjkljaj. Mislim, da je problem samo v tem, ker gozdarji nočejo spremeniti tistega plana, ki ste ga predložili na mizo na začetku leta. Mislim, da tudi vaši delavci ne bodo brez denarja, kajti vemo, da se še zmeraj plačuje 11% za ceste in ostale stvari, ceste pa se ne gradijo več v tolikšnem obsegu, torej denar ostane pri vas. Delavci si ne mislite, da če bodo gozdovi postali privatni, boste pa imeli preveč kadra. To ni res, gozdove je namreč treba negovati. Ljudje, ki so do zdaj delali v gozdovih, bodo še naprej delali.</p>
                  <p>Pred nami je lovski zakon, zaradi katerega moramo plačevati 11% biološke amortizacije. To pa zato, ker se nam gozdovi sami več ne obnavljajo. Zdaj pa bom povedal še nekaj argumentov, ki zahtevajo to reformo. Poglejte. Že prej sem večkrat rekel, da čim si podržavil in noter poslal delavca, se je iz te doline, iz tega hriba denar samo odtekal. En gozdni delavec, če hoče preživeti, mora posekati 380 m3 lesa. Mi pa se sedaj bojimo oziroma se tresemo že vnaprej, da bi dali človeku npr. 100 ha gozda. Ko se bodo začele formirati družinske kmetije, ko bomo prišli tako daleč, potem bomo morali res trezno premisliti, kaj narediti, vendar za zdaj je čas, da se gozdovi nekako očuvajo. Vem, da gozdarji ne boste posekali vsega, prišli pa boste na biološki minimum. Od biološkega minimuma pa človek, ki bo dobil gozd, ne bo mogel 10 let nič. Tako mislim, da je pametno imeti za začetek pri ustvarjanju družinskih kmetij, seveda, če se bomo za to odločili, vsaj nek začetni kapital. Če bo lastnik gozda tisti, ki bo sekal in bo domačin, bo ta lastnik vlagal v dolino, v svoj kraj. S tako politiko, kakršno so gozdarji vodili do sedaj - jaz prihajam iz občine, ki nima skoraj nič zasebnih gozdov, vse družbeno - se nam "trese" 1.100 delavcev, ki nimajo kaj delati, nimajo pa čisto nič doma. To pa zato, ker ni bilo primernega vlaganja. Upam, da boste to težavo zdaj razumeli in da boste delavci v proizvodnji in v ostalih dejavnostih zdaj podprli naš kmečki problem. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Bil bi presrečen, če bi na današnjem dnevnem redu imeli samo 4 točke dnevnega reda in bi bila ena izmed točk tudi ta zakon, ker bi se dejansko lahko temeljito o tej problematiki pogovorili. Zdaj je bilo že deset razpravljalcev, vendar na koncu se bomo morali vseeno odločiti. To je dokaz, zato to moram povedati, da je to danes zadnja seja, na kateri bomo sprejemali karkoli, če dobimo predlog isti dan na mizo, ker ni pošteno ne do enih ne do drugih in zato se mi zdi, da to zdaj že kaže, da moramo biti v prihodnje bolj odločni. Besedo ima Andrej Šter.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Skušal bom biti čim krajši. Mala skupina ljudi, o katerih je zdaj beseda, so pač ljudje, ki smo jim gozd ukradli. Majhna je tudi zato, ker je s tem aktom, torej s to krajo, ostala brez sredstev za preživetje in naša moralna dolžnost je, da to popravimo. Da bodo gozdne organizacije oziroma organizacije gozdnega gospodarstva ostale brez dela, to verjetno ni res, kajti z lesom bo še zmeraj dosti dela za tiste, i so dela voljni. Ne pa za tiste, ki vidijo v tem samo zaslužek. Povedal bi samo še primer. Prihajam iz okolja, v katerega bližini je protokolarni objekt Brdo. To je velik kompleks, na katerem raste odvzet gozd, raste brez nadzorstva in je leglo,iz katerega se širijo gozdne bolezni daleč naokrog. To je dokaz, da je lastnik gozda še zmeraj tisti, ki najbolje skrbi za gozd in da tega ne more opraviti nobena gozdno-upravljalska organizacija. Zato sem za to, da se zakon sprejme, in to po hitrem postopku.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Prosil bi še Andreja Klemenčiča, predstavnika Izvršnega sveta, naj še on predstavi drugo plat.</p>
               </sp>
               <sp who="#sp.KlemenčičAndrej">
                  <speaker>ANDREJ KLEMENČIČ:</speaker>
                  <p>Želim samo še enkrat spomniti na to, kar je povedal že minister Kranjec. Povedal je, da v proračunu, ne s formalnega vidika, ker predlagatelj zakona ni novega namena prijavil, ne z vsebinskega vidika, predvsem na podlagi tistega, o čemer je na prejšnjem zasedanju sklepala ta skupščina, razbremenitev gozdarstva, letos ni prostora za zagotovitev nadomestnih sredstev za gozdna gospodarstva in inšpekcijske službe in da bodo vsi zahtevki iz tega naslova morali počakati na naslednjo spremembo proračuna. Če bo letos, tega trenutno ne moremo povedati, ker ne moremo natančno vedeti, kako bodo šla gospodarska gibanja. Pa še pripomba. Kakor se v skupščini dogajajo tehnični sprevidi, zaradi katerih prihaja potem do obravnav, ob katerih se je treba hitro odločati, in je to težko. Prav tako se je žal to zgodilo v Izvršnem svetu, da sicer utečena procedura usklajanja potrebnih stroškov oziroma izdatkov pomotoma ni bila upoštevana in se zato opravičujemo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospa Žerovnik.</p>
               </sp>
               <sp who="#sp.ŽerovnikAngelca">
                  <speaker>MAG. ANGELCA ŽEROVNIK:</speaker>
                  <p>Sprašujem se, ali gre res pri prepovedi sečnje gozdov samo za spremembo namembnosti oziroma da pride lastnina v roke drugih lastnikov? Ali ne gre tudi za vidik, da je posekanega lesa toliko na zalogi, da se lahko ustavi sečnja. V kolikor niso naše slovenske zaloge tako velike, so pa vsaj evropske (o tem se je vsakdo lahko prepričal po naših javnih občilih ali pa tudi po tujih sporočilih).</p>
                  <p>Gozdarstvo pa ima tudi druga dela v gozdovih in ne samo sečnjo, zato je podatek o ljudeh na cesti, ker ni dela v gozdu, neobjektiven. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Perko.</p>
               </sp>
               <sp who="#sp.PerkoFranc">
                  <speaker>FRANC PERKO:</speaker>
                  <p>Gozdarstvo se financira samo od prodanega lesa. Ne dobi niti dinarja iz nobenega drugega vira in se zato jasno vidi, da bo zaradi tega prizadeto tistih 600 do 800 ljudi. To so tisti ljudje, ki so na to vezani: ki so sekali, spravljali, vozili les in opravljali gojitvena dela. S tem v zvezi mislim, da nam je popolnoma jasno za kakšno reč gre.</p>
                  <p>Druga stvar pa je, ali lahko prekinemo sečnjo v slovenskih gozdovih zaradi tega, ker je v srednji Evropi 90 milijonov kubikov lesa podrtega, ali ne? To je treba čisto po strokovni plati presoditi. Gre za to, da so v Sloveniji tudi nujno potrebne gojitvene sečnje in tista številka, ki sem jo prej povedal: 50% popisanega drevja, tistega, ki ga je na kontrolnih ploskvah popisal gozdarski inštitut, je prizadetega zaradi umiranja gozdov in to drevja, tistega, ki ga je na kontrolnih ploskvah popisal gozdarski inštitut, je prizadetega zaradi umiranja gozdov in to drevje je nujno potrebno sekati. približno slaba polovica sečnje v Sloveniji predstavlja tako ali pa drugače prizadeto drevje. Samo toliko bi dodal v informacijo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Drame.</p>
               </sp>
               <sp who="#sp.DrameLeopold">
                  <speaker>LEOPOLD DRAME:</speaker>
                  <p>Ne nasprotujem sprejetju zakona, imam pa pomislek, kako bo vplival ta promet s kmetijskimi zemljišči in pa seveda tudi s stavbami. Sedaj v zadnjem času poudarjamo razvoj podjetništva in drobnega gospodarstva in vemo, da je veliko teh zapuščenih objektov, kjer se pojavlja v zadnjem času tendenca vlaganja v te objekte. Za vse te objekte je treba pridobiti ustrezen del zemljišča, po večini je to kmetijsko zemljišče. To so razne sušilnice, vemo pa, da se je kmetijstvo prestrukturiralo, da v nekaterih področjih ne služijo več tem namenom in pa, da je precejšen znesek za spremembo namembnosti zemljišča. Zdaj pa bo ta moratorij, kot je predlagano v predlogu, trajal bo 6 mesecev in se bojim, da ne bodo na tem drugem področju gospodarski zastoji, ker vemo, da brez objekta in ustreznega zemljišča ni širitve in pa napredka usmeritve, ki ji danes največ dajemo, da bomo prezaposlili odvečne delavce. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Kraner.</p>
               </sp>
               <sp who="#sp.KranerPeter">
                  <speaker>PETER KRANER:</speaker>
                  <p>Zavzemam se za to, da bi bil zakon sprejet po hitrem postopku. To argumentiram z naslednjim.</p>
                  <p>Menim, da so problemi, ki jih navajajo, preveč potencirani. Mislim, da problem finančne narave in problem delavcev ni takšen in v toliki meri izražen, kot je bil predstavljen.</p>
                  <p>Moram pa vprašati, kdo je vprašal našega kmeta pred 45 leti za izpade dohodka na račun odvzetih gozdov? Nihče. Kdo je nadomestil delovna mesta pred 40 leti? Nihče. Kdo bo plačal odškodnino za že posekan les? To vprašanje se sploh ni pojavilo. Če gre samo za 1/3 gozdov v družbenem sektorju ali celo manj, jaz mislim, da to v 6 mesecih gozdnih gospodarstev ne more ogroziti niti imeti posledic na drugih delih gospodarstva. Zato še enkrat predlagam, da se zakon sprejme po hitrem postopku. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Lovrenčič.</p>
               </sp>
               <sp who="#sp.LovrenčičFranc">
                  <speaker>FRANC LOVRENČIČ:</speaker>
                  <p>Želel bi vedeti - da se bom lahko odločil - ali ima združeno delo možnost uvoza te surovine. To bi lahko Izvršni svet že ob predlogu zakona povedal, ker nekdanje nepravilnosti po moji oceni ne smemo popravljati z novimi nepravilnostmi.</p>
                  <p>Mislim tudi, da je predlaganje zakona z nepokritimi finančnimi viri sprenevedanje Izvršnega sveta in sem presenečen, da si je to privoščil in menim, da zakon s tako argumentacijo oziroma kontra argumentacijo dveh ministrstev, prav gotovo ne morem sprejeti.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Klemenčič.</p>
               </sp>
               <sp who="#sp.KlemenčičAndrej">
                  <speaker>ANDREJ KLEMENČIČ:</speaker>
                  <p>Mi samo pojasnjujemo podatek v obrazložitvi predloga zakona o kompenzaciji in ne argumentiramo niti za niti proti sprejetju zakona. Ilustriramo, kakšno je stanje danes in kaj bo skupščina v prihodnje morala opraviti.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Lahko vseeno povem, malo bom nedemokratičen, pa mogoče mi boste dali vseeno prav. Ko smo se prej pogovarjali, ko smo sprejemali dnevni red, smo predlog, da ne gre po hitrem postopku, izredno tesno sprejeli. 32 jih je bilo za, 33 proti itn. Na ta način smo že takrat kolebali, ali naj bi bil sprejet po hitrem postopku ali ne. Moram vas na to spomniti, ker bomo morali o tem glasovati, ali gre sedaj po hitrem postopku, ker to je sprememba in to spremembo sta oba zbora že opravila. S tem seveda nočem izvajati nobenega pritiska na vaše razmišljanje.</p>
               </sp>
               <sp who="#sp.KrajecMirko">
                  <speaker>MIRKO KRAJEC:</speaker>
                  <p>Mislil sem odgovoriti tovarišu, ki je prej vprašal, če se les lahko kupi. Situacije je taka. Letos je bilo hudo neurje v Evropi in je podrlo ogromno lesa, tako da je les izgubil ceno in naši ljudje, gozdni delavci Gozdnega gospodarstva Kočevja, ki so svoj les že precej izsekali, so šli letos pomagat v Švico spravljati les. Druga stvar. Naši rudarji nimajo kam s premogom. Mislim, da bi lahko naredili tudi hitro kombinacijo s premogom, vsaj za kurjavo. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Lovrenčič.</p>
               </sp>
               <sp who="#sp.LovrenčičFranc">
                  <speaker>FRANC LOVRENČIČ:</speaker>
                  <p>Oprostite, to za mene ni noben odgovor, ali se da uvoziti ali se ne da, ker s tem pokrijemo en segment problema. Industrija ima potem surovino. Potem ima Izvršni svet drugi del problema, kako bo financiral gozdno gospodarstvo, ker se pri tem, po moji oceni, spreneveda, ker gozdno gospodarstvo je avtomatsko s tem zakonom likvidiran.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospa Lippai.</p>
               </sp>
               <sp who="#sp.LippaiMartina">
                  <speaker>MARTNA LIPPAI:</speaker>
                  <p>Uvoz gozdnih lesnih proizvodov je mogoč. Torej uvoz je prost, pod kakšnimi pogoji in koliko to stane, pa nismo izdelali primerjav in ocenili posledic, kaj sedaj to pomeni za lesno industrijo; ali je dražje ali ceneje, kakšni so dobavni roki. To je ena stvar. rada bi odgovorila tudi tovarišu, ki je spraševal zaradi stavbnih zemljišč oziroma potreb razvoja obrti in vsega tega. Zakon nima namena tega, kar je z družbenimi plani opredeljeno pod stavbna zemljišča, blokirati. Bistvo je na kmetijskih zemljiščih, na gozdovih ter na poslovnih stavbah, ki so bile na enega od teh načinov pridobljene v državo oziroma potem kasneje v družbeno lastnino. Kar se tiče sredstev, mislim, da sva bila ob s predstavnikom Sekretariata za finance dovolj jasna. Sredstev v trenutnem proračunu za te namene ni. Če skupščina sprejme ta zakon, je treba tudi vedeti, da bo treba z rebalansom proračuna ali na drug način zagotoviti tudi nujno potrebna sredstva. V obrazložitvi zakona je napisano, da se ocenjuje po teh prvih ocenah. Mi smo ta zakon pripravljali na hitro. Veste sami, da je bil v skupščini izredno hud pritisk preko delegatskih vprašanj in delegatskih pobud, da je zakon potreben in da je bilo treba ukrepati. Prve ocene kažejo na izpad blagovne proizvodnje 150.000 do 200.000 kubikov. To pomeni izpad določenega dela sredstev, tako za dejavnosti posebnega družbenega pomena v gozdovih, pomeni, da se nobenih drugih del ali pa v zelo zmanjšanem obsegu se bodo lahko dela v gozdovih izvajala. kot je že povedal gospod Perko se celotno financiranje dejavnosti posebnega družbenega pomena v gozdovih izvaja na podlagi sredstev, pridobljenih s prodajo gozdnih lesnih sortimanov. Tega se moramo zavedati, da nikjer drugje gozdarji ne dobivajo sredstev kot samo s prodajo gozdnih lesnih sortimanov. Isto velja za lastninske gozdove. Glede na to se ocenjuje, da bo potrebno zagotoviti za ta dela, ki so predvidena v 3. členu kot nujna, da preprečimo širitev bolezni ali škodljivcev, da preprečimo, recimo, posledice, ki lahko nastajajo ob ujmah, 40 milijonov dinarjev. to so prve ocene, delane po kriterijih, ki niso dokončni. Dodatno bo treba k tem sredstvom zagotoviti, in ob preverjanju utemeljenosti ob izplačilu, še naslednjih 30 milijonov, da se prepreči razpad strokovne službe. V vseh teh posledicah niso zajeti izpad dohodka, izpad dela in osebnih dohodkov oziroma nadomestila in drugo za delavce, ki prav gotovo, ne vem ali je to 600 ali 800 delavcev, te ocene Izvršnega sveta še nima, ne bodo imeli več dela. Torej bo prvih ocenah je to približno 70 milijonov dinarjev, ki v obstoječem proračunu dejansko niso zagotovljeni. Mislim, da sem na vsa ta bistvena vprašanja odgovorila.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Drča.</p>
               </sp>
               <sp who="#sp.DrčaVinko">
                  <speaker>VINKO DRČA:</speaker>
                  <p>Ne vem zakaj je zdaj naenkrat nastal tak problem zaradi izpada dohodka, zaradi nezaposlenosti teh delavcev v gozdarstvu, prej pa ni noben pomislil na ljudi, kako bodo živeli na naših kmetijah, predvsem gorskih. Če zdaj malo pogledamo Republiko Slovenijo, ki je izrazito hribovita, opazimo, da imamo 70% vseh gorskih kmetij izseljenih in to v dolino. Industrija bo takšno populacijo ljudi v naslednjih 10 letih težko prenesla. Vse ljudi smo spravili v dolino. Zakaj zdaj pravite, da bo 800 delavcev brezposelnih. Saj ne bodo brezposelni. Ostanejo strokovne službe, ostanejo šoferji, ostanejo žage, ostane lesna industrija. Gozdovi bodo kmečki, kmetje ne bodo pojedli lesa. Kmetje bodo les sekali in ga po nalogu gozdnih šefov zopet prodajali gozdnemu gospodarstvu. ne vidim nobene zahodno evropske države, v kateri bi kmetje sekali les in ga kar počez prodajali neznanim kupcem. Pozivam vse na to, da je gozdno gospodarstvo tisto, ki vodi načrt dela in pa sečnje, kmetje pa to izvajajo. Tako bi preprečili dotok tujih delavcev na naše gorske kmetije, kot sem že tolikokrat rekel, in pa obstoj naših delavcev na naših kmetijah. Ne vem, zakaj je problem teh 800 ljudi zaradi zaposlitve in pa denarja in pa razpad neke strokovne službe. To vse ostane. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Prosil bi vas naslednje. Gospod Krajec, vi ste očitali vsem ozko gledanje. Tu je javna razprava, tu ne gre kdo je za eno ali drugo. To morate sprejeti. ravno tako tisto, ko gospod Krajec očitate nekomu, imaginarnemu, da je vodil v preteklosti določeno politiko. Mi smo nov zbor in ne nam, meni pa še najmanj, deliti očitke, da smo vodili kakršnokoli politiko. Pri tem nisem bil zraven. Sedaj pa sem tu samo zato, da usmerjam razpravo in mi razpravljamo in se ne kregamo. Razprava mora imeti argumente in meni se zdi, da je bila do sedaj zelo konkretna. Prosim, gospod Bizjak.</p>
               </sp>
               <sp who="#sp.BizjakDavorin">
                  <speaker>DAVORIN BIZJAK:</speaker>
                  <p>Imel bi samo eno vprašanje. Menim, da so simpatije vseh nas na strani kmetijstva in velika želja, da bi se kmetijstvo razvijalo po sodobnejših poteh in dosegalo večje rezultate. Ali so ti bodoči lastniki ali pa bivši lastniki, ki bodo dobili zemljo in gozdove nazaj, v glavnem kmetje, ali pa je tu tudi kakšna druga struktura. To me zanima. Morda govorimo o problemu, ki sploh ni takšen, kot o njem govorimo. Jaz, kolikor vem, morda sem napačno informiran, so vmes tudi advokati, ljudje, ki so se že zdavnaj izselili s kmetije, pa so dediči, nastopa vprašanje, kaj je s cerkveno lastnino, s cerkvenimi gozdovi ipd. Če je problem kmetijstva in problem kmetov, je en problem, če pa je problem kmetijstva in problem kmetov, je en problem, če pa je problem posesti in lastnine, je pa morda malo drugačen.</p>
                  <p>Najbrž so informacije v ta namen pripravljene, kakšna je struktura teh, ki bi eventualno pozneje dobili te gozdove kot povračilo za krivico, ki so jo kdaj doživeli.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Drča.</p>
               </sp>
               <sp who="#sp.DrčaVinko">
                  <speaker>VINKO DRČA:</speaker>
                  <p>Mi smo predlagali, da vsi ti odvzeti gozdovi, ki so bili na primer nacionalizirani od veleposestnikov in tistih ki so bili izgnani iz države, vključno s cerkvenimi posestvi, ostanejo v upravljanju gozdnega gospodarstva. Prenesli bi se samo tisti gozdovi na tiste kmetije, ki se ukvarjajo izključno s kmetijsko dejavnostjo oziroma dejavnostjo gozda.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospa Lippai.</p>
               </sp>
               <sp who="#sp.LippaiMartina">
                  <speaker>MARTINA LIPPAI:</speaker>
                  <p>Če lahko povem, mi ne odločamo o vračanju gozdov. Ta zakon ni prejudic o tem vprašanju. Uvodoma sem povedala, da gre zgolj za začasno prepoved sečnje v gozdovih in prometa z gozdovi, kmetijskimi zemljišči in poslovnimi prostori ter drugimi nepremičninami, ki morda pridejo v poštev, da bi morali biti vrnjeni. V Izvršnem svetu je medresorska komisija šele imenovana, pripravljene so prve analize, na podlagi vsega tega je treba sedaj oceniti, kakšne so sploh možnosti vračanja, potem je treba izdelati kriterije za vračanje, se odločati o tem, komu se bo vračalo, oblikovati pravne podlage. To so vsa ta vprašanja, na katera opozarjate, vendar to ni predmet današnje razprave, tudi ne moremo dati te ocene, koliko je teh ljudi, ker žal o tem nimamo nobenih evidenc o vsem tem. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Perko.</p>
               </sp>
               <sp who="#sp.PerkoFranc">
                  <speaker>FRANC PERKO:</speaker>
                  <p>Samo še nekaj. Gre za določen čas ustaviti sečnjo. To se pravi, nihče ne bo tega lesa vozil (tistih količin), ker se ustavlja sečnja iz teh 100 tisoč hektarjev površin. Nihče, niti lastniki, ker ne vemo kdo bo to, kdo bo dobil nazaj in tako naprej. Ker je cela paleta teh lastnikov. Tega ne vemo. Ne bomo nobene stvari izvajali in tudi tega lesa ne bo.</p>
                  <p>Še nekaj bi rekel. Po območjih: tu imam podatke za osem območij, pa je slika taka, da bi lažje presojali. V kranjskem območju gre za 50% družbenih gozdov, v Ljubljani za 50%, v Postojni za 19%, v Novem mestu 13%, Celju 10%, Nazarju 60%, Slovenj Gradcu 30% in Mariboru za 40%. Povprečje sicer ni tako zaskrbljujoče, po posameznih območjih pa je zelo zaskrbljujoče. Tu so te stvari zelo zaostrene ali pa se zelo zaostrijo pri finančnem stanju in pri zaposlenih. Zato bi do določene stopnje posamezna območja lažje, nekatera pa sploh ne bi mogla preživeti.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Krajec.</p>
               </sp>
               <sp who="#sp.KrajecMirko">
                  <speaker>MIRKO KRAJEC:</speaker>
                  <p>Vsepovsod niso enaki procenti zasebnih gozdov v družbeni lasti. Kot smo slišali in kolikor vemo iz podatkov, so ravno v teh krajih najsiromašnejše kmetije. In je tudi problem, kako se bodo obnovile. Kajti ni vseeno gospodariti v kočevskih krajih ali pa nekje nad Nazarjem ali pa nekje v Prekmurju.</p>
                  <p>Kadar so ljudje prišli živet v neki kraj, takrat je gospodar vedel, da mora imeti nekaj malega njive, nekaj travnika in potem so kot luksuz kupovali gozd. Ta gozd je bil temu človeku kot banka, kadar je bilo treba nekaj konkretnejšega narediti. Verjetno se bodo ti gozdovi morali čuvati in nikakor ne vidim tu bojazni, da bodo kmetje gozd zanemarili. S tako politiko bomo zainteresirali ljudi, da bodo začeli financirati oziroma vlagati v svojem kraju, ker je edini izhod iz krize. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo razpravljati? Veste, meni je malce neprijetno. Perfektno je poslušati razprave, ker so pomembne. Istočasno pa, ko vas gledam, vi pa gledate vaše kolege poslance v hrbet, mi nekateri kažejo, da je treba pogledati na uro in zato sem včasih tudi malo grd.</p>
               </sp>
               <sp who="#sp.BanFranc">
                  <speaker>FRANC BAN:</speaker>
                  <p>Menim, da sta dva bistvena problema. Mi govorimo danes o enem segmentu problematike lastninskih odnosov, tukaj v gradivu pa imamo ves čas pred sabo tudi zahtevek druge skupine. Nekateri poslanci govorijo o kmetijstvu, gozdarstvu, v gradivu pa je konkreten zahtevek, ki je podoben temu, ko gre za vprašanje celovite zadružne lastnine.</p>
                  <p>K temu bi lahko dodali še vrsto stvari, o katerih bomo razpravljali. Zadnje razprave so pokazale, da smo na začetku razreševanja lastninskih odnosov, tukaj pa gremo naprej z nekim prejudicem, da se problem razreši po hitrem postopku.</p>
                  <p>Prvi del, o katerem bomo govorili, konkretne pobude celovitosti lastninskih razmerij, kdaj in kako in kakšno je stališče Izvršnega sveta in drugih, in drugo, kako se zdaj opredeliti do fenomena zadolžitve Izvršnega sveta, da pripravi količino denarja, ki ga ni. Dejansko smo v dosti težkem položaju.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Mislim, da gre tu samo za začasno prepoved prometa s kmetijskimi zemljišči, gozdovi in drugimi nepremičninami v družbeni lastnini. Menim, da bi se mi lahko to dogovorili tudi tu, da ne bom prejudiciral. Dejansko bi to lahko sprejeli po hitrem postopku, ker je, kot je bilo povedano, vse skupaj sočasno. Bi pa se vseeno v tem kratkem času nekatere stvari začele bolj energično urejati.</p>
               </sp>
               <sp who="#sp.KrajecMirko">
                  <speaker>MIRKO KRAJEC:</speaker>
                  <p>Ker smo se že dotaknili kmetijskih zemljišč, bi še nekaj povedal. Poglejte, to so danes bivše farme, ki so se organizirale v podjetja. ta podjetja imajo danes realno možnost, da zemljo prodajo, dajo zemljo v najem in to najboljšo zemljo, ki so jo vzeli ljudem. To se pravi, po vojni so naredili državna posestva in so arondirali zemljo v neko celoto, kmete pa so odrinili na obrobje. Danes nekateri namigi že kažejo na to, da čim farma ne bo rentabilna, jo bomo dali nekemu privatniku. Vidite, tukaj pa je tisti absurd. Nekdo bo dobil lahko samo najboljšo zemljo, tisti, ki se je pa 40 let prebijal s svojimi starši in danes sam s svojo generacijo, pa bo še vedno ostal na tistem kamnu.</p>
                  <p>Zato kmetje menimo, da je tukaj treba narediti pošteno delitev. Mislim, da bomo morali vsi skupaj vztrajati, da bo temelj družinska kmetija. Družinska kmetija pa bo morala biti tudi zavarovana na ta način, da bo preživela.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Krajec, dajmo se nekaj dogovoriti. To ni tema tega zakona. Mi nič ne delimo. Oprostite, ne me prekinjati. O tem se bomo še pogovarjali.</p>
               </sp>
               <sp who="#sp.KrajecMirko">
                  <speaker>MIRKO KRAJEC:</speaker>
                  <p>To pa bo posledica tistega.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Saj tega ne veste sedaj. Vi prejudicirate zadeve naprej, češ, zopet imamo neke sovražnike. Mi se bomo o teh zadevah konkretno pogovarjali, ko bodo na dnevnem redu našega zbora. Sedaj, danes pa tega ni. Namesto da bi razumeli, da gremo takoj naprej, pa se mi zdi, da lahko naredimo sami sebi večjo škodo, kot pa želite. Včasih je treba biti malo obziren do drugih.</p>
                  <p>Ali lahko zaključim razpravo? (Da.) Zdaj moramo ugotoviti prisotnost. (55 prisotnih.)</p>
                  <p>Na glasovanje dajem, ali sprejmemo ta zakon po hitrem postopku.</p>
                  <p>Kdo je za? (29 delegatov.) Je kdo proti? (20 delegatov.) Se je kdo vzdržal? (7 delegatov.)</p>
                  <p>Zdaj smo na istem, kot oba zbora. Oba zbora sta tudi sprejela z amandmaji Izvršnega sveta. Menim, da so zdaj v Izvršnem svetu obravnavali predloge Zakonodajno-pravne komisije in je to usklajeno. Zdaj mislim, da bi morala gospa Oblakova te amandmaje Zakonodajno-pravne komisije umakniti.</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Povedala sem, da je Zakonodajno-pravna komisija dala samo mnenja, ki jih je predlagatelj, Izvršni svet že uvrstil v svoje amandmaje. Mnenja so bila dana na Zakonodajno-pravni komisiji, v amandmajih pa so mnenja upoštevana. Torej Zakonodajno-pravna komisija nima nobenih pripomb na amandmaje.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>V redu. Tako, da imamo tudi tu čisto situacijo, ker imamo potem samo tretje in predzadnje vprašanje in sprejetje amandmajev Izvršnega sveta. Ali gremo od amandmaja do amandmaja, ali jih lahko sprejmemo v paketu? (V paketu.) Ima kdo drugačno mnenje? Ker nima nihče drugačnega mnenja, dajem amandmaje Izvršnega sveta na glasovanje.</p>
                  <p>Kdo je za sprejem amandmajev Izvršnega sveta? (29 delegatov.) Je kdo proti? (8 delegatov.) Se je kdo vzdržal? (16 delegatov.)</p>
                  <p>Ugotavljam, da so amandmaji Izvršnega sveta sprejeti.</p>
                  <p>In zdaj še tretje. Na glasovanje dajem zakon, kot ga je predlagal Izvršni svet z amandmaji.</p>
                  <p>Kdo je za? (29 delegatov.) Je kdo proti? (11 delegatov.) Se je kdo vzdržal? (16 delegatov.)</p>
                  <p>Ugotavljam, da je bil zakon z amandmaji Izvršnega sveta po hitrem postopku sprejem in po res temeljitih 25 razpravah. Mislim, da je bilo to dobro.</p>
               </sp>
               <sp who="#sp.ZupančičJože">
                  <p>Prehajamo k <title>7. TOČKI DNEVNEGA REDA - PREDLOG ZA IZDAJO ZAKONA O SPREMEMBAH ZAKONA O POKOPALIŠČIH IN POGREBNI DEJAVNOSTI TER O UREJANJU POKOPALIŠČ S PREDLOGOM ZAKONA</title>.</p>
                  <p>Mi smo to sprejeli danes in rekli, da bom obravnavali po hitrem postopku. Predlog imate. Videli ste, da gre samo za spremembo enega člena. Zbor občin je ta zakon že sprejel in zdi se mi, da bi bilo tudi prav, da tudi pri nas to sprejmemo. Želi kdo razpravljati? (Ne.) Odpiram razpravo.</p>
               </sp>
               <sp who="#sp.JakičRoman">
                  <speaker>ROMAN JAKIČ:</speaker>
                  <p>Bom zelo kratek. Strinjam se, da je ta akt tudi prvi korak k spravi, ampak vseeno bi pa rekel k temu 35. členu, če pustim ob strani vse okoli te sprave in pač pogledam člen, ki se bo črtal. Ta pravi: na pokopališču ni dovoljeno postavljanje znakov, napisov, slik ali simbolov, ki označujejo pripadnost umrlih sovražnikov v gibanju, usmerjenem proti NOB. Sprašujem, naj mi nekdo odgovori, ali lahko gre nekdo v skrajnost in postavi simbolni znak padlemu SS oficirju na teh tleh. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Ali lahko kdo odgovori? Odgovora tu ni. Domnevam, da to ni možno.</p>
               </sp>
               <sp who="#sp.Neidentificirangovornik">
                  <speaker>NEIDENTIFICIRAN GOVORNIK:</speaker>
                  <p>Mi imamo drug zakon, ki prepoveduje uporabo nacističnih znakov, generalno, tako da je to brezpredmetno.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Najlepša hvala. Želi še kdo razpravljati? (Ne.) Če ni več razprave, dajem ta predlog Izvršnega sveta na glasovanje.</p>
                  <p>Kdo je za? (47 delegatov.) Je kdo proti? (Nihče.) Se je kdo vzdržal? (3 delegati.)</p>
                  <p>Ugotavljam, da je zakon sprejet.</p>
               </sp>
               <sp who="#sp.ZupančičJože">
                  <p>Prehajamo k <title>8. TOČKI DNEVNEGA REDA - PREDLOG ZA IZDAJO ZAKONA O SPREMEMBAH IN DOPOLNITVAH ZAKONA O OROŽJU Z OSNUTKOM ZAKONA</title>.</p>
                  <p>Potem, če bo razprava ali pa če ima kdo kakšen pismen predlog, tako kot smo danes dobili enega iz Celja, ki opozarja na nekatere izraze v tem zakonu, to bi dodali k naši razpravi in te zadeve naj pač potem upošteva tudi Izvršni svet pri izdelavi predloga zakona, ker imamo dvofazni postopek. Tako je vse malo lažje. Ima v zvezi s tem zakonom kdo kakšno vprašanje? Odpiram razpravo. Kdo želi razpravljati? Gospod Aksentijević.</p>
               </sp>
               <sp who="#sp.AksentijevićMilan">
                  <speaker>MILAN AKSENTIJEVIĆ:</speaker>
                  <p>Imam pismen predlog. Zdi se mi, da je to eden od redkih zakonov, ki je zelo neprimeren za ta čas. Nestrokovno je narejen in predlagam, da se strokovnjaki usedejo in ta zakon proučijo. S konkretnimi predlogi sem prišel v imenu ljubiteljev orožja, članov lovskih družin, zbiralcev orožja in strelcev.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Tu je še potem tudi predlog v zvezi z definicijo starega orožja. Nekateri ljubitelji tega starega orožja menijo, da to ni prav in bi tudi to dal kot sestavni del naše razprave Izvršnega sveta, da pač potem pogledajo, kaj pri tem ni v redu.</p>
                  <p>Želi še kdo razpravljati? (Da.)</p>
               </sp>
               <sp who="#sp.DebelakSlavko">
                  <speaker>MAG. SLAVKO DEBELAK:</speaker>
                  <p>Gre za spremembe in dopolnitve zakona. Strinjam se, da je zakon slab, vendar se ne spreminja zakon, ampak samo sankcije pri definiciji starega orožja.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo razpravljati? (Ne.)</p>
                  <p>Kdo je za sprejem predloga in da se v predlogu upoštevajo naše pripombe? (49 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Ugotavljam, da smo tudi to točko zaključili in sprejeli, kot je bilo predlagano.</p>
               </sp>
               <sp who="#sp.ZupančičJože">
                  <p>Prehajamo k <title>9. TOČKI DNEVNEGA REDA - PREDLOG ZA IZDAJO ZAKONA O FUNKCIONARJIH V DRŽAVNIH ORGANIH Z OSNUTKOM ZAKONA</title>.</p>
                  <p>Tudi tu gre za dvofaznost. Ta zakon moramo enkrat sprejeti. Zdaj bi lahko razpravljali in bi te pripombe poslali tudi Izvršnemu svetu, da bi te naše pripombe tudi upošteval. tu je zdaj pisna pripomba ZSMS - Liberalne stranke, ki so jo tudi podpisali trije poslanci. Menim, da tega ni treba brati, ampak da se to evidentira in bomo poslali naprej. želi še kdo razpravljati?</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Predlagam, da se ob obravnavi oziroma pripravi tega zakona dokončne redakcije upoštevajo predlogi in pa pobude iz Zakonodajno-pravne komisije, ki so napisani in ste jih že prejeli.</p>
               </sp>
               <sp who="#sp.StudenčnikJože">
                  <speaker>JOŽE STUDENČNIK:</speaker>
                  <p>Samo nekaj bi vprašal. Tu gre za osnove za določanje plač. Nekaj me moti. Zakaj so osnove povprečja v gospodarstvu, zakaj se tukaj ne jemlje osnova, recimo, na osnovi izobrazbe, ker gre za strokovne službe, ne za fizično delo in se potem ti koeficienti prilagodijo. Tako bi se tudi dala spodbuda strokovnemu delu in znanju. Nekje je treba začeti.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Gospod Rudolf.</p>
               </sp>
               <sp who="#sp.RudolfFranček">
                  <speaker>FRANČEK RUDOLF:</speaker>
                  <p>Imel bi pripombo k 13. členu. Tu piše: za izračun izgubljenega zaslužka se upošteva osnova, od katere funkcionar prispeva prispevek za pokojninsko in invalidsko zavarovanje. To je možno po mojem za obrtnike, za svobodne umetnike je popolnoma nemogoč ta kriterij in je treba uporabiti drugačen kriterij.</p>
               </sp>
               <sp who="#sp.TratnikJože">
                  <speaker>JOŽE TRATNIK:</speaker>
                  <p>...(Govori iz klopi - ne sliši se.)...</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Mislim, gospod tratnik, da se nismo razumeli. Gre za bistveno razliko. Gospod Studenčnik, oprostite, da vas komentiram, saj to sploh ni olikano, ampak to tu mislim, da mi moramo enkrat priti iz tistega čudnega preteklega tretiranja. Mi moramo nagrajevati znanje, ne moremo pa to znanje začeti nagrajevati s tem povprečjem.</p>
               </sp>
               <sp who="#sp.TratnikJože">
                  <speaker>JOŽE TRATNIK:</speaker>
                  <p>Zakon je prehodnega značaja in mora rešiti praznino, ki je nastala z novo zakonodajo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Najlepša hvala. Želi še kdo razpravljati? (Ne.) Če ni več razprave, bi dal ta predlog na glasovanje, s tem, da sprejmemo to kot osnutek, Izvršni svet pa izdela predlog in ga bomo sprejemali kasneje. Izvršni svet pa mora razpravljati in nam dati tudi mnenje o tem, kaj smo predlagali.</p>
                  <p>Kdo je za ta predlog? (47 delegatov.) Je kdo proti? (Nihče.) Se je kdo vzdržal? (1 delegat.)</p>
                  <p>Ugotavljam, da je ta sklep sprejet.</p>
               </sp>
               <sp who="#sp.ZupančičJože">
                  <p>Prehajamo k <title>10. TOČKI DNEVNEGA REDA - PREDLOG ZA IZDAJO ZAKONA O USTANOVITVI VISOKE PRAVNE ŠOLE V MARIBORU Z OSNUTKOM ZAKONA</title>.</p>
                  <p>Tudi tu gre za dvofaznost. Mi danes razpravljamo samo o osnutku. Naše predloge pa bo moral upoštevati Izvršni svet pri pripravi dokončnega zakona o Visoki pravni šoli v Mariboru. Na sejo in na razpravo smo povabili tudi predstavnike obeh univerz, zaradi tega, ker se mi zdi popolnoma normalno, da kadar razpravljamo o takšnem vprašanju, ki zadeva eno ali drugo organizacijo, da so ti ljudje, ti predstavniki tudi prisotni, in kolikor vidim, imamo tu prisotnega rektorja mariborske univerze.</p>
                  <p>V zvezi s to točko odpiram razpravo. Prejeli ste gradivo v celoti in kdo ima v zvezi s tem predlogom za izdajo zakona kakšno mnenje? Kdo želi razpravljati?</p>
               </sp>
               <sp who="#sp.MurkoDejan">
                  <speaker>DEJAN MURKO:</speaker>
                  <p>Spoštovane poslanke, spoštovani poslanci! Mi smo pripravili gradivo, ki ste ga tudi dobili na mize. V njem pojasnjujemo, da je po našem mnenju uvedba visokošolskega izobraževanja gospodarskega prava prepotrebna, saj je sedanji način kvalitativno in vsebinsko preživel. Gre za višješolsko izobraževanje prava, ki se ta trenutek izvaja v Mariboru že 15 let. Kot edina takšna višješolska institucija v svetu menimo, da je potrebno ta način izobraževanja preseči, da je to tudi ekonomsko zanemarljivo cenejše, a za razvojne cilje slovenske družbe tudi zelo neustrezno in izredno zastarelo. Argumenti, ki govorijo temu v prid, pa so tudi dosežki in pogoji, ki so prihodnjim generacijam gospodarskih pravnikov že dani.</p>
                  <p>Ta šola je namreč omogočila skozi svoj razvoj že vse infrastrukturne pogoje, obstoječe kapacitete, prostorske in spremljajoče institucionalne, Računalniški center, Univerzitetna knjižnica, informacijski center. Tudi strokovni kadri za vse predmete visokošolskega izobraževanja so omogočeni, dani so pisni pristanki, prav tako pa bi, to posebej poudarjam in mislim, da je to najpomembneje, uvedba Visoke pravne šole bila povezana z minimalnimi stroški. Po izračunu Republiške izobraževalne skupnosti, kar je tudi v vašem gradivo rečeno, manj kot 0,2% sredstev za visokošolsko izobraževanje. To omogoča prav ta obstoječa infrastruktura, ki sem jo omenil, ki bi skupaj z izdatnejšo izkoriščenostjo knjižničnih, računalniških, informacijskih zmogljivosti, ki jih Univerza v Mariboru ima, pomenila še dodaten prihranek.</p>
                  <p>Bistven prihranek pa bi po načrtih, ki jih ta šola predvideva, pomenil tudi zmanjšan vpis, in sicer iz sedanjih 220 na 120 študentov letno. Ti bi v četrtem letniku pridobivali izobrazbo s področja gospodarskega prava. Mi smo poskušali pridobiti, in tudi uspelo naj je po precejšnjem trudi, dejstva, ki kažejo na to, da je v severovzhodni Sloveniji prisoten deficit diplomiranih pravnikov. Ob tem, da je priliv diplomatov prava II. stopnje zelo majhen in znaša povprečno le 16 ne leto. Vsa ta leta nazaj pa nastopa konstanten suficit na I. stopenjskih pravnikov. To je za Maribor zelo neugodna struktura.</p>
                  <p>Eden najpomembnejših argumentov je tudi socialni vidik. S tem bi se zmanjšal pritisk na domske kapacitete ljubljanskih študentskih domov, za katere vsako leto poslušamo, kako so prezasedeni. Maribor pa je bil, kar se tiče družboslovja, tudi zelo opuščen. Neprecenljiv je pomen ravnotežja, ki ga daje življenju ljudi vsakega mesta prav družboslovje, in da imamo danes v Mariboru tako zaprtost, ozkogledljivost, sivino, to je po mnenju vseh pravzaprav žalostna posledica preteklega načrtnega onemogočanja in preseljevanja družboslovja iz tega specifičnega industrijskega središča.</p>
                  <p>Menimo, da se temu Maribor ne sme več odpovedati, saj se bo znašel na popolnem obrobju, nemočen načrtovati, usmerjati in oblikovati svoj razvoj, nesposoben tudi razumeti in vsebovati napredna družbena dogajanja.</p>
                  <p>Upoštevaje strokovne, ekonomske, socialne, kulturne in tehnološko razvojne potrebe, ki sem jih v kratkih stavkih omenil, menimo, da je uvedba štiriletnega študija prava, gospodarske smeri, vsestransko upravičena. Želimo tudi, da bi bilo to spoznanje mogoče prisotno tudi na tem zboru, saj bi tako omogočili visoko izobraževanje študentom prava za področje gospodarstva, kar bi Maribor nedvomno potreboval in kot sem poudaril, to kažejo vsi nam znani in uradni podatki. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo razpravljati? Gospa Oblakova.</p>
               </sp>
               <sp who="#sp.OblakMajda">
                  <speaker>MAJDA OBLAK:</speaker>
                  <p>Komisija je ugotovila na svoji seji 27. 6. da je Izvršni svet predložil zakon v razpravo s četrtim odstavkom 125. člena zakona o usmerjenem izobraževanju, po katerem visokošolske organizacije ustanavlja Republika Slovenija za zakonom Ugotovila je tudi, da po 119. členu citiranega zakona dajeta Univerzi mnenje o ustanavljanju višjih in visokih šol. Mnenji pa sta priloženi. Ker še ni ustanovljeno delovno telo za področje visokega šolstva, se je komisija dotaknila tudi vsebinskih vprašanj, kar sicer ni v njeni pristojnosti. Ugotovila je, da se Univerza Edvarda Kardelja v Ljubljani in Pravna fakulteta v Ljubljani nista izrecno opredelili glede ustanovitve in izpolnitve pogojev za ustanovitev Visoke pravne šole v Mariboru.</p>
                  <p>Komisija je opozorila, da je v predlogu za izdajo zakona navedena ustavna podlaga 11. točka 321. člena ni pravilna, ker ne gre za urejanje sistema vzgojno-izobraževalne dejavnosti, temveč je pravilna predzadnja alinea 335. člena ustave Republike Slovenije, po kateri Skupščina Republike Slovenije ustanavlja te organizacije. K osnutku zakona komisija opozarja na določbe v 6. členu. Meni, da bi bilo treba v zakonu določiti, da študenti Višje pravna šole v Mariboru lahko nadaljujejo in končajo izobraževanje po dosedanjih vzgojno-izobraževalnih programih, vendar najkasneje do 30.9.1996. Ustrezno tej dopolnitvi bi bilo treba preoblikovati sedanji 6. člen, ki bi postal nov drugi odstavek. Pogoji dokončanja študija na Višji šoli ne morejo biti prepuščeni statutu šole, tako kot je bilo  v zakonu predvideno. Po svoji vsebini bi moral 4. člen zakona slediti novemu 6. členu, ker gre za prehodno določbo.</p>
                  <p>Ob zakonu pa se je postavilo tudi vprašanje strokovnega naslova diplomirani pravnik, ker je v predlogu za izdajo zakona navedeno, da bo vseboval program štiriletnega študija prava v okviru Univerze v Mariboru le gospodarsko usmeritev. Na to vprašanje bi bilo treba odgovoriti v nadaljnji obravnavi zakona.</p>
                  <p>To je bilo mnenje in izoblikovano stališče na ZPK, sedaj pa, ker sem že ravno pri besedi, kot delegat, osebno menim, da je prav (takšna so bila tudi določena mnenja na komisiji), da se vzpostavi konkurenca izobraževalnih institucij v Sloveniji in drugi razlog, ki je zame osebno zelo utemeljen in ga je že predhodnik omenil, gre za to, da je resnično v Sloveniji dovolj diplomatov s 1. stopnjo, manjka pa drugostopenjskih pravnikov. Zato mislim, da je prav, da se v Mariboru omogoči, ob vseh izpolnjenih pogojih, ki jih ta zakonodaje o izobraževanju predpisuje, da se izobraževanje dovoli tudi na 2. stopnji v Mariboru. Hvala.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Mikuš.</p>
               </sp>
               <sp who="#sp.MikušDimitrijAdolf">
                  <speaker>DIMITRIJ ADOLF MIKUŠ:</speaker>
                  <p>Gospodarski pravnik mora po mojem mnenju dobro obvladati vsaj en tuj jezik. Rad bi vedel, če je v študiju prava na mariborski fakulteti to predvideno.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>V predmetniku je. Mi imamo v srednji šoli 3 jezike.</p>
                  <p>Še želi kdo razpravljati? Danes je samo razprava o tem, ne sprejemamo nobenih sklepov. Mi bomo samo rekli in naložili Izvršni svet, da mora zakon kot predlog pripraviti, s tem, da upošteva mnenja poslancev v Zboru združenega dela.</p>
                  <p>Želi še kdo od poslancev razpravljati? Gospod Boštjan M. Zupančič je predstavnik ljubljanske univerze in ker je bil povabljen, mu dam tudi besedo.</p>
               </sp>
               <sp who="#sp.ZupančičBoštjanM">
                  <speaker>BOŠTJAN M. ZUPANČIČ:</speaker>
                  <p>Dober večer in upam, da kmalu tudi lahko noč. Na zadnji strani teh materialov imate stališče rektorata ljubljanske univerze in zadnji odstavek pravi, res je, kakor pravi mnenje pravne fakultete, da bo te in druge pogoje, gre v glavnem za kadrovske pogoje, za ustanovitev pravne fakultete v Mariboru presojala Skupščina Republike Slovenije, "vendar se rektorat ljubljanske fakultete noče in ne more izogniti svoji dolžnosti, da o zadevi da svoje odločno mnenje" in to odločno mnenje je negativno.</p>
                  <p>Zakaj? V glavnem je pravna fakulteta, kot je razvidno tudi iz stališča, ki je priloženo v predzadnjem materialu na 1. strani tega mnenja, zastopala določeno stališče že od leta 1987 do 1988 in vedno odklonilno, vedno pa to iz enega samega razloga, in to ni sploh bilo vprašanje kakršnekoli konkurence, pač pa je bilo stališče, da ni bilo zadoščeno kadrovskim pogojem in da bi spričo tega lahko prišlo do tega, da bi raven izobraževanja pri pravnikih v Sloveniji padla.</p>
                  <p>Iz mednarodnopravnih izkušenj vem sam in sem osebno pričam, da so ljubljanski kriteriji bistveno prenizki, zato sem prepričan, da bo ustanovitev mariborskih namesto konkurence v bistvu izpostavila še večji padec kriterijev, skratka, da bodo diplomirani pravniki, namesto da bi bili bolj izobraženi, v bistvu še manj izobraženi in mislim, da večina tistih, ki ste tukaj med vami tudi pravniki, se boste s tem strinjali.</p>
                  <p>Druga stvar. To ne bi smelo sploh nikoli postati politično vprašanje. Kadri se ne ustanavljajo za dekretom, tudi ljubljanske univerza se ni ustanovila z dekretom v tem smislu, da bi nekdo rekel fiat universitas labacencis, ampak so bili pridobljeni ljudje, ki so se  habilitirali na drugih univerzah v Evropi in je bil s tem dan npr. dober start pravni fakulteti kot eni od prvih fakultet na ljubljanski univerzi. Če je ta start nizek, je to pogubno za nadaljnji razvoj in če se to vprašanje politizira in se postavlja vprašanje, da bo zdaj mariborska regija ravno tako dobila še svojo pravno fakulteto, do katere je na vsak način upravičena, o tem ni nobenega dvoma, potem je seveda to, kar bo sledilo tukaj, zame osebni dabakl. Sam se vsak dan posebej trudim, na pravni fakulteti, da bi količkaj vzdrževali določen minimalni nivo performance, intelektualne in tako naprej, in zdaj pride do tega, jasno, da bo po zakonu, ki bo sprejet v tej skupščini, ki s strokovnostjo pravno nima absolutno nobene zveze, prišlo do tega, da bo nivo tistega, za kar se borimo, popolnoma porušen.</p>
                  <p>Tudi ni nikjer rečeno, da to ne bo več stalo. V konsultacijah z določenimi člani vlade mi je bilo rečeno, naj to poudarim kot argument, celo, ne bom povedal, s kom sem o tem govoril, ampak to člen je pa poudaril, da bo to gotovo več stalo in, drugič, zlasti zdaj, ko samoupravno pravno ni več aktualno, se zna zgoditi, da jih bo treba vedno manj.</p>
                  <p>O konkurenci bi rekel samo še sledeče. To seveda ni konkurenca. Ne more biti vprašanje konkurence zaradi tega, ker ni nobenega trenja, ljubljanska pravna fakulteta ne dela tega iz ljubosumnosti. V takem majhnem prostoru govoriti, če sta dve instituciji, o nekakšni konkurenci enostavno nima nobenega smisla.</p>
                  <p>Prosim, to so stališča, ki jih je pravna fakulteta vedno ponavljala, imam pa tudi konstruktivni predlog. Vztrajam pri stališču, in to sem rektorju mariborske univerze večkrat povedal in on bo mogoče o tem povedal svoje mnenje. Jaz absolutno mislim, da vsaka univerza mora imeti pravno fakulteto. Mislim, da je bila napaka storjena tam, ker se v 30. letih obstoja Višje pravne šole ni poskrbelo, da bi dovolj ljudi na renomiranih institucijah doktoriralo, da bi zdaj bil dan tisti kader, s katerim bi se fakulteta normalno ustanovila. Predlagam, da se namesto Visoke pravne šole v Mariboru ustanovi institut ali kakršnakoli podobna institucija, ki bo proračunsko financirala doktoriranje zadostnega števila ljudi na spodoben način, zato, da bo zagotovljeno delo. Vame, če ne zamerite temu osebnemu podatku, je harvardska pravna fakulteta ali pa univerza investirala 250.000 dolarjev, da lahko danes predavam 2. letniku pravne fakultete in 15 let dela je šlo v to; take stvari se ne naredijo z dekretom. Tu je treba imeti denar, je treba potrpežljivost, je treba dobre volje; mislim, da se to vse da narediti in to bi moralo biti že zdavnaj narejeno, ne pa, da se zdaj stvari poskušajo urejati na političen način z dekreti, kar bo imelo za sam Maribor slabe posledice, ker nizek start takega letala pomeni, da ne bo nikoli vzletelo. Hvala lepa.</p>
               </sp>
               <sp who="#sp.MurenAndrej">
                  <speaker>ANDREJ MUREN:</speaker>
                  <p>Argumentacija gospoda Župančiča se mi ne zdi najbolj logična, spomin se namreč, za leta nazaj, ko se je ustanavljala mariborska strojna fakulteta, takrat so bili v Ljubljani tudi zelo proti njej in so tudi navajali podobne argumente, danes pa lahko ugotavljamo, da je mariborska boljša od ljubljanske. Mogoče sicer lahko rečemo, da ni dobra, ampak ljubljanska je še slabša. In verjetno bo nekaj podobnega lahko rečeno prav kmalu za pravno fakulteto v Mariboru.</p>
               </sp>
               <sp who="#sp.KrižmanAlojz">
                  <speaker>DR. ALOJZ KRIŽMAN</speaker>
                  <p>Spoštovani gospod predsednik, spoštovani poslanci, spoštovani moj predgovornik prorektor Univerze Edvarda Kardelja v Ljubljani!</p>
                  <p>Dejal bi, da je njegov miselni pridržek mogoče tudi razumljiv, vendar ta izhaja iz razmišljanja: ničevost ničevosti in vse je ničevost. Sprašujem se, kam nas tako razmišljanje vodi. Trdim, da debata o razvoju Višje pravne šole v Visoko šolo traja že vrsto let. Tudi omenjena ideja o oblikovanju instituta je bila že navržena, vendar podpore za to ni bilo, kar pomeni, da bi se v resnici vračali nazaj. Ljubljanska pravna fakulteta je bila</p>
                  <p>zaprošena, da ustanovi svoj dislocirani oddelek v Mariboru, vendar je bilo povedano, da za to nima kadra. Kljub temu pa vemo, da ljubljanska pravna fakulteta izvaja izredni študij s svojimi profesorji v Mariboru. To pomeni, da gre v bistvu vedno za zadržek, zdaj v takšni ali pa drugačni obliki, kar pa naj ne bi bilo naše vodilo. Ne bi želel biti predlog, ker se strinjam s prof. Zupančičem, ki opozarja na kadrovsko problematiko. Trdim pa, da je moja odgovornost, da zahtevam, da bodo habilitacije učiteljev, ki bodo učili na tej šoli, v skladu s pravili, ki jih ima mariborska univerza. Ta si je v zadnjem času postavila pravila, ki odgovarjajo mednarodnim kriterijem. Ne vem, kakšna so trenutno pravila na ljubljanski univerzi, vendar kolikor vem, ima le-ta svoja pravila še vedno v razpravi. Zaradi tega se kolegu opravičujem in bi dejal le to, kar je svoj čas povedal Ulpijan, in sicer, da so pravna načela naslednja: pošteno živeti, nikogar ne žaliti in vsakomur dati svoje. In pravo je seveda tudi znanost o dobrem in pravičnem. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Mi danes samo razpravljamo. Po svoje je pa dobro, zaradi tega, ker bo moral Izvršni svet vseeno potegniti bolj odločne poteze, če bo želel odgovoriti na to, kar je bilo danes tu postavljeno. In prav je, zaradi tega, ker mi moramo počasi priti tudi do tega, da ne bomo skrivali neka določena mnenja, nekih delovnih skupin in ne vem kaj še skupaj. To imaginarnost je treba prestopiti.</p>
               </sp>
               <sp who="#sp.JakičRoman">
                  <speaker>ROMAN JAKIČ:</speaker>
                  <p>Tudi jaz se ne bi danes opredeljeval. Rad bi opozoril Izvršni svet, ki bo mnenje oziroma zakon oblikoval, na dve stvari.</p>
                  <p>O teh habilitacijah in kadrovskem vprašanju ne bi govoril, ker se ne čutim kompetentnega. Rad bi pa opozoril na dve stvari.</p>
                  <p>Prva stvar, ki me je motila, ne vem če se lahko jaz kot poslanec spuščam v predmetnik, toda v predmetniku še vedno stoji v prvem letniku SLO in DS, vendar Predsedstvo Republike Slovenije je po zagotovilu Dušana Pluta dalo določeno mnenje in vse aktivnosti peljejo k temu, da se ta predmet na Univerzi ukine.</p>
                  <p>Ne strinjam se s tistim delom, kjer je kolega Murko rekel, da bi bistveni prihranek pomenil tudi zmanjšan vpis iz dosedanjih 220 študentov na 120 študentov. To se ne sklada s tistim, da so za visokošolski študij zagotovljene vse prostorske in ostale spremljajoče kapacitete. Zato bi poudaril, da je tudi stranka ZSMS - Liberalna stranka že ob omejitvi vpisa na srednje in visoke šole pri izvršnem svetu  imela določeno stališče, da se tega ne sme delati oziroma, da to ni v skladu z našo "liberalno pedagogiko" in menim, da tudi na mariborski univerzi oziroma na tej šoli naj ne varčujejo denarja na študentih, ker vemo da je izobrazbena struktura v Sloveniji nizka, da je število študentov na 1000 prebivalcev eno nižjih v Evropi in tako naprej. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Murko.</p>
               </sp>
               <sp who="#sp.MurkoDejan">
                  <speaker>DEJAN MURKO:</speaker>
                  <p>Jaz bi samo rekel, da gre za način izdelave. Mi smo morali znotraj ene stopnje zelo racionalno razmišljati, ker smo pač stalno in tudi danes izpostavljeni takšnim kritikam. Denar, ki ga bi Maribor razporejal za te namene, ni v domeni Maribora, ampak se univerzitetne institucije financirajo drugače. Dileme so jasne, ali ohranimo preživel, zastarel in razvojno neperspektiven način študija ali pač dovolimo možnost, da se vzpostavi nekaj modernejšega, nekaj, kar temelji že na višji stopnji, na daljšem študiju, na pridobitvi višje izobrazbe, ob tem, da so pa ti pogoji in ta stopnja zahtevane racionalizacije tukaj že upoštevani. Če pa ne daš niti možnosti, da se potrdi in jo celo v naprej zanikaš, se mi pa ne zdi ravno dejanje, ki bi govorilo v prid temu, da se nekdo ne boji konkurence, saj ravno konkurenca, torej izguba monopola, spodbuja višjo kvaliteto in prizadevnost.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo razpravljati?</p>
               </sp>
               <sp who="#sp.JakičRoman">
                  <speaker>ROMAN JAKIČ:</speaker>
                  <p>Samo replika. Nismo se razumeli. Jaz trdim, da v Italiji na primer dajo na leto 10 služb arheologom, samo na rimsko univerzo pa se vpiše 800 študentov arheologije in menim, da je omejitev vpisa v nasprotju s 26. členom konvencije o človekovih pravicah, ki govori do izobraževanja. Hvala lepa.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Ta zadnji del je pa zopet širše vprašanje, ki pa nima povezave s samo šolo. Gre seveda za tisto, kar vi predlagate, da bomo imeli enkrat normalno šolsko politiko. Pri vsej tej zadevi na primer se je meni porodila naslednja misel. Mi se vedno pogovarjamo o tem, kako majhno število delavcev ima visoko izobrazbo. Meni se zdi, da bi bilo bolj pošteno, da ne primerjamo samo tega izredno mizernega podatka, ampak, da bi počasi prišli do primerjave, glede na 100 tisoč prebivalcev, koliko imajo v zahodnem svetu na primer pravnikov, psihologov, ekonomistov, strojnikov itd., ker bi imeli tako tudi usmeritev po panogah. Sedaj tega nimamo in se pogovarjamo samo  o dveh podatkih. Mi bomo imeli še priliko takrat, ko bo predlog izdelan, da se bomo še pogovarjali o vseh problemih. Bi imel namestnik ministra za šolstvo gospod Čehovin še kaj povedati? (Ne.) Dobro.</p>
                  <p>Predlagal bi dvoje. Najprej, da sprejmemo pobudo, predlog za izdajo zakona o ustanovitvi Visoke pravne šole v Mariboru svet Skupščine Republike Slovenije upošteva našo razpravo. Odgovoriti mora na vsa vprašanja, ki so bila postavljena in verjetno bo še v drugih zborih tudi marsikaj, ker mora predlagatelj čisto normalno proučiti vse te naše predloge, ki smo jih pač tu posredovali.</p>
                  <p>Ali lahko zaključim razpravo? (Da.)</p>
                  <p>Kdo je za moj  predlog? (45 delegatov.) Je kdo proti? (2 delegata.) Se je kdo vzdržal? (3 delegati.)</p>
                  <p>Ugotavljam, da je predlog sprejet.</p>
                  <p>Vprašanje je, kdaj bo predlog? Skupina poslancev je mnenja, da naj bi bilo to že na naslednji seji. Moram povedati, da za mene kot predsednika to ni sprejemljivo, in to iz dveh razlogov - tehničnih in vsebinskih razlogov. Prvi razlog je ta, da smo sprejeli sklep, da ne bomo sprejemali nobene zadeve več na klop. Predlog bi moral jutri ven z vabilom na sejo. Tega pa seveda ne more nihče pripraviti! Tako je objektivno nemogoče pripraviti predlog do naslednje seje, ki bo čez dobrih 16 dni. Zato bi predlagal, da odklonimo pobudo, ker ni sprejemljiva.</p>
               </sp>
               <sp>
                  <speaker>Študent z mariborske univerze:</speaker>
                  <p>Umikamo pobudo.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Prehajamo k <title>11. TOČKI DNEVNEGA - REDA OSNUTKU ZAKONA O DOPOLNITVI ZAKONA O FINANCIRANJU FEDERACIJE</title>. Vi ste ga prejeli. Dobili ste tudi mnenje izvršnega sveta, poročilo Zakonodajno-pravne komisije, osnutek zakona, predlog sklepa pa danes na klop. Povsod je seveda predlog, da tega ne sprejmemo. Želi še kdo v zvezi s tem razpravljati? (Nihče.)</p>
                  <p>Ugotavljam, da lahko razpravo zaključimo in da lahko sprejmemo sklep. Na glasovanje dajem predlagani sklep k osnutku zakona?</p>
                  <p>Kdo je za to, da  ne sprejmemo? (46 delegatov.) Je kdo proti? (Nihče.) Se je kdo vzdržal? (1 delegat.)</p>
                  <p>Ugotavljam, da je top sprejeto.</p>
               </sp>
               <sp who="#sp.ZupančičJože">
                  <p>Prehajamo k <title>12.TOČKI DNEVNEGA REDA - PREDLOGU ZAKONA O GOSPODARSKI ZBORNICI SLOVENIJE</title>.</p>
               </sp>
               <sp who="#sp.ŠterAndrej">
                  <speaker>ANDREJ ŠTER:</speaker>
                  <p>Liberalna stranka umika svoj  drugi predlog, torej predlagani celotni zakon o Gospodarski zbornici, v veljavi pa ostane amandma k predlaganemu zakonu, in sicer da bi bilo prostovoljno združevanje v gospodarsko zbornico. Ta amandma Liberalne stranke  ostaja.</p>
               </sp>
               <sp who="#sp.KovačičBoštjan">
                  <speaker>BOŠTJAN KOVAČIČ:</speaker>
                  <p>Na usklajevanju smo se dogovorili, da umikamo z današnje seje to točko dnevnega reda. To je bilo usklajeno z vsemi tremi zbori.</p>
               </sp>
               <sp who="#sp.ZupančičJože">
                  <speaker>PREDSEDNIK JOŽE ZUPANČIČ:</speaker>
                  <p>Saj tako je prav, da slišimo eno in drugo in potem se lahko odločimo. Če oba ostala zbora ne bosta razpravljala o tem, je bolj prav, da to še počakamo.</p>
                  <p>Kdo je za to, da to umaknemo z dnevnega reda? (47 delegatov.) Je kdo proti? (Nihče.) Se je kdo vzdržal? (3 delegati.)</p>
                  <p>Imamo še dve kratki točki. Preden gremo k pobudam, imamo še en sklep, ki bi ga morali sprejeti in so ga v ostalih dveh zborih že sprejeli. Gre za sklep o pooblastilu, in sicer: Skupščina Republike Slovenije pooblašča gospoda Igorja Bavčarja, člana Izvršnega sveta Skupščine Republike Slovenije in republiškega sekretarja za notranje zadeve, da v imenu Skupščine Republike Slovenije podpiše dogovor o usklajevanju  višine taks za izdajo in podaljšanje potnih listov, za izdajo vizumov v potno listino ter za sprejem in odpust iz državljanstva SFRJ!</p>
                  <p>Kdo je za to pooblastilo? (46 delegatov.) Je kdo proti? (Nihče.) Se je kdo vzdržal? (3 delegati.)</p>
                  <p>Ugotavljam, da je tudi to je sprejeto.</p>
                  <p>V obeh zborih so sprejeli tudi to pobudo, ki so nam jo dali tudi v našem zboru poslanci kluba Demosa, in sicer v zvezi z osnutki amandmajev k ustavi. Tu je tudi ta predlog, ki je pod 2. točko. Glasi se:</p>
                  <p>Skupščina Republike Slovenije bo v skladu s svojo opredelitvijo za preureditev Jugoslavije v konfederacijo svoj sklep spremenila in poslala mnenje k osnutku ustavnih amandmajev le pod pogojem, če predlagatelj dopolni osnutek z ustreznim amandmajem, ki ukinja Zvezi zbor Skupščine SFRJ, njegove pristojnosti pa prenaša na Zbor republik in pokrajin.</p>
                  <p>O tem smo se mi že pogovarjali, samo nismo tako eksplicitno sprejeli. Jaz bi predlaga., da bi ta sklep tudi mi sprejeli.</p>
                  <p>Ali želi kdo razpravljati? (Ne.) Ker ni razprave, zaključujem z razpravo.</p>
                  <p>Kdor je za ta sklep, naj prosim glasuje! (44 delegatov.) Je kdo proti? (2 delegata.) Se je kdo vzdržal? (3 delegati.)</p>
                  <p>Tudi ta sklep smo sprejeli.</p>
               </sp>
               <sp who="#sp.ZupančičJože">
                  <p>Sedaj je tu <title>13. TOČKA DNEVNEGA REDA - POBUDE, PREDLOGI IN VPRAŠANJA DELEGATOV</title>.</p>
                  <p>Bilo je več pobud posredovanih. Na celo kopico vaših pobud, ki ste jih dali pisno, ste tudi že dobili pisne odgovore. Na ta način je bilo 18 pisnih odgovorov. Če z odgovori niste zadovoljni, vas prosim, da daste priziv na naslednji seji in jaz bi vseeno prosil, da sedaj kakšne delegatske razprave ne bi imeli v zvezi s tem. Te pisne pripombe, ki so jih poslali tudi še nekateri poslanci, pa so potem odšli, npr. v zvezi z vinarstvom, v zvezi s pobudo gospoda Dretnika, da bi šli v Kočevsko reko, to ste tudi dobili, upoštevali. Tako bi te predloge posredovali Izvršnemu svetu. Te zadeve boste dobili z gradivom za naslednjo sejo. Danes ne bi več razpravljali.</p>
                  <p>Iz seznama je razvidno, da vas bo na naslednji seji, ki bo 18. in 19., zanesljivo 52. Lepo vas prosim, dajte še drugi premisliti, ali lahko pridete, da bi bili sklepčni, ker ne bi bilo prav da na 4. seji ne bi bili sklepčni in dajte to premisliti. Samo 52 je prijavljenih. Mi bomo zasedali v veliki dvorani Skupščine Republike Slovenije. Najlepša hvala za danes, lahko noč in nasvidenje.</p>
               </sp>
               <stage>(Seja je bila končana 2. julija 1990 ob 23.15 uri.)</stage>
            </div>
         </div>
      </body>
   </text>
</TEI>
