<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1992-VsiZbor-31">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
            <title>31. seja (19. februar 1992)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/"
                     >Creative Commons Priznanje avtorstva 4.0 International licenco</ref>
               </p>
            </availability>
            <date when="2016-03-30+02:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
                  <title>31. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(19. februar 1992)</date>
                  </imprint>
               </monogr>
               <ref
                  target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=5D5DB4E1D7A97E32C1257C9E00239100"
                     >(<date>2016-03-09</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                        xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                        xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2016-03-30+02:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-03-30+02:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-03-30+02:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
               <head>31. seja - 19. februar 1992</head>
               <item>
                  <list rend="ordered">
                     <head>PRED DNEVNIM REDOM:                                       STRAN</head>
                     <item n="1">Ugotavljanje prisotnosti poslancev ....................... 1</item>
                     <item n="2">Določitev dnevnega reda .................................. 1<list
                           rend="simple">
                           <head>GOVORNIK:</head>
                           <item>Gradišar Franc ........................................... 1</item>
                        </list>
                     </item>
                  </list>
               </item>
               <item>
                  <list rend="ordered">
                     <item n="3">Volitve predsednika Vlade Republike Slovenije ............ 2<list
                           rend="simple">
                           <head>GOVORNIKI:</head>
                           <item>mag. Marko Voljč ......................................... 2</item>
                           <item>Vitomir Gros ............................................. 9</item>
                           <item>Stadler Marko ........................................... 10</item>
                           <item>Anton Tomažič ........................................... 10</item>
                           <item>dr. Franc Zagožen ....................................... 11</item>
                           <item>Franc Potočnik .......................................... 11</item>
                           <item>Anton Peršak ............................................ 11</item>
                           <item>Žarko Pregelj ........................................... 11</item>
                           <item>Žarko Pregelj ........................................... 12</item>
                           <item>Zvone Žagar ............................................. 12</item>
                           <item>Ivan Krefl .............................................. 12</item>
                           <item>Marjan Starc ............................................ 13</item>
                           <item>Vitomir Gros ............................................ 13</item>
                           <item>Jožef Školč ............................................. 15</item>
                           <item>Franc Golija ............................................ 16</item>
                           <item>Marko Stadler ........................................... 16</item>
                           <item>Zvone Žagar ............................................. 17</item>
                           <item>Franco Juri ............................................. 18</item>
                           <item>mag. Viktor Žakelj ...................................... 19</item>
                           <item>Milan Balažič ........................................... 21</item>
                           <item>Ivan Bizjak ............................................. 23</item>
                           <item>mag. Ervin Anton Schwarzbartl ........................... 26</item>
                           <item>Anton Peršak ............................................ 29</item>
                           <item>dr. Hubert Požarnik ..................................... 30</item>
                           <item>Valentin Prelovec ....................................... 32</item>
                           <item>dr. Rajko Pirnat ........................................ 33</item>
                           <item>Danijel Starman ......................................... 35</item>
                           <item>Borut Pahor ............................................. 37</item>
                           <item>Miloš Urbančič .......................................... 38</item>
                           <item>dr. Franc Zagožen ....................................... 38</item>
                           <item>Vitomir Gros ............................................ 40</item>
                           <item>Karel Franko ............................................ 42</item>
                           <item>France Tomšič ........................................... 43</item>
                           <item>Ivan Dretnik ............................................ 43</item>
                           <item>Jaša L. Zlobec .......................................... 45</item>
                           <item>Marcel Štefančič ........................................ 47</item>
                           <item>dr. Jože Magdič ......................................... 48</item>
                           <item>Ciril Kolešnik .......................................... 49</item>
                           <item>Emil Milan Pintar ....................................... 52</item>
                           <item>Anton Partljič .......................................... 55</item>
                           <item>Janko Halb .............................................. 58</item>
                           <item>dr. Cvetko Gradišar ..................................... 60</item>
                           <item>Marjan Starc ............................................ 62</item>
                           <item>Ignac Polajnar .......................................... 63</item>
                           <item>Matjaž Šinkovec ......................................... 65</item>
                           <item>Janez Žampa ............................................. 66</item>
                           <item>dr. Stanko Buser ........................................ 66</item>
                           <item>Janko Deželak ........................................... 68</item>
                           <item>Alojz Peterle ........................................... 69</item>
                           <item>mag. Franc Perko ........................................ 75</item>
                           <item>Žarko Pregelj ........................................... 75</item>
                           <item>mag. Rudi Šeligo ........................................ 77</item>
                           <item>dr. Peter Glavič ........................................ 78</item>
                           <item>Franc Planinšek ......................................... 82</item>
                           <item>dr. Franc Zagožen ....................................... 83</item>
                           <item>Franci Feltrin .......................................... 84</item>
                           <item>mag. Marko Voljč ........................................ 85</item>
                        </list>
                     </item>
                     <item n="4">Seznam govornikov ....................................... II</item>
                     <item n="5">Priloga: Zapisnik 31. skupne seje vseh zborov Skupščine Republike
                        Slovenije .................................... III </item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>SKUPNA SEJE VSEH ZBOROV SKUPŠČINE REPUBLIKE SLOVENIJE 31. seja - 19. februar
               1992</head>
            <castList>
               <head>GOVORNIKI:                                                STRAN</head>
               <castItem>
                  <actor xml:id="sp.BalažičMilan">Balažič Milan</actor>
                  .............................................. 21</castItem>
               <castItem>
                  <actor xml:id="sp.BizjakIvan">Bizjak Ivan</actor>
                  ............................................ 23, 90</castItem>
               <castItem>
                  <actor xml:id="sp.BuserStanko">Buser dr. Stanko</actor>
                  ........................................... 66</castItem>
               <castItem>
                  <actor xml:id="sp.DeželakJanko">Deželak Janko</actor>
                  .............................................. 68</castItem>
               <castItem>
                  <actor xml:id="sp.DretnikIvan">Dretnik Ivan</actor>
                  ............................................... 43</castItem>
               <castItem>
                  <actor xml:id="sp.FeltrinFranci">Feltrin Franci</actor>
                  ............................................. 84</castItem>
               <castItem>
                  <actor xml:id="sp.FrankoKarel">Franko Karel</actor>
                  ............................................... 42</castItem>
               <castItem>
                  <actor xml:id="sp.GlavičPeter">Glavič dr. Peter</actor>
                  ........................................... 78</castItem>
               <castItem>
                  <actor xml:id="sp.GolijaFranc">Golija Franc</actor>
                  ............................................... 16</castItem>
               <castItem>
                  <actor xml:id="sp.GradišarCvetko">Gradišar dr. Cvetko</actor>
                  ........................................ 60</castItem>
               <castItem>
                  <actor xml:id="sp.GradišarFranc">Gradišar Franc</actor>
                  .............................................  1</castItem>
               <castItem>
                  <actor xml:id="sp.GrosVitomir">Gros Vitomir</actor>
                  ........................................ 9, 13, 40</castItem>
               <castItem>
                  <actor xml:id="sp.HalbJanko">Halb Janko</actor>
                  ................................................. 58</castItem>
               <castItem>
                  <actor xml:id="sp.JuriFranco">Juri Franco</actor>
                  ................................................ 18</castItem>
               <castItem>
                  <actor xml:id="sp.KolešnikCiril">Kolešnik Ciril</actor>
                  ............................................. 49</castItem>
               <castItem>
                  <actor xml:id="sp.KreflIvan">Krefl Ivan</actor>
                  ................................................. 12</castItem>
               <castItem>
                  <actor xml:id="sp.MagdičJože">Magdič dr. Jože</actor>
                  ............................................ 48</castItem>
               <castItem>
                  <actor xml:id="sp.PahorBorut">Pahor Borut</actor>
                  ................................................ 37</castItem>
               <castItem>
                  <actor xml:id="sp.PartljičAnton">Partljič Anton</actor>
                  ............................................. 55</castItem>
               <castItem>
                  <actor xml:id="sp.PerkoFranc">Perko mag. Franc</actor>
                  ........................................... 75</castItem>
               <castItem>
                  <actor xml:id="sp.PeršakAnton">Peršak Anton</actor>
                  ........................................... 11, 29</castItem>
               <castItem>
                  <actor xml:id="sp.PeterleAlojz">Peterle Alojz</actor>
                  .......................................... 69, 90</castItem>
               <castItem>
                  <actor xml:id="sp.PintarEmilMilan">Pintar Emil Milan</actor>
                  .......................................... 52</castItem>
               <castItem>
                  <actor xml:id="sp.PirnatRajko">Pirnat dr. Rajko</actor>
                  ........................................... 33</castItem>
               <castItem>
                  <actor xml:id="sp.PlaninšekFranc">Planinšek Franc</actor>
                  ............................................ 82</castItem>
               <castItem>
                  <actor xml:id="sp.PolajnarIgnac">Polajnar Ignac</actor>
                  ............................................. 63</castItem>
               <castItem>
                  <actor xml:id="sp.PotočnikFranc">Potočnik Franc</actor>
                  ............................................. 11</castItem>
               <castItem>
                  <actor xml:id="sp.PožarnikHubert">Požarnik dr. Hubert</actor>
                  ........................................ 30</castItem>
               <castItem>
                  <actor xml:id="sp.PregeljŽarko">Pregelj Žarko</actor>
                  ...................................... 11, 12, 75</castItem>
               <castItem>
                  <actor xml:id="sp.PrelovecValentin">Prelovec Valentin</actor>
                  .......................................... 32</castItem>
               <castItem>
                  <actor xml:id="sp.SchwarzbartlErvinAnton">Schwarzbartl mag. Ervin Anton</actor>
                  .............................. 26</castItem>
               <castItem>
                  <actor xml:id="sp.StadlerMarko">Stadler Marko</actor>
                  .......................................... 10, 16</castItem>
               <castItem>
                  <actor xml:id="sp.StarcMarjan">Starc Marjan</actor>
                  ........................................... 13, 62</castItem>
               <castItem>
                  <actor xml:id="sp.StarmanDanijel">Starman Danijel</actor>
                  ............................................ 35</castItem>
               <castItem>
                  <actor xml:id="sp.ŠeligoRudi">Šeligo mag. Rudi</actor>
                  ........................................... 77</castItem>
               <castItem>
                  <actor xml:id="sp.ŠinkovecMatjaž">Šinkovec Matjaž</actor>
                  ............................................ 65</castItem>
               <castItem>
                  <actor xml:id="sp.ŠkolčJožef">Školč Jožef</actor>
                  ................................................ 15</castItem>
               <castItem>
                  <actor xml:id="sp.ŠtefančičMarcel">Štefančič Marcel</actor>
                  ........................................... 47</castItem>
               <castItem>
                  <actor xml:id="sp.TomažičAnton">Tomažič Anton</actor>
                  .............................................. 10</castItem>
               <castItem>
                  <actor xml:id="sp.TomšičFrance">Tomšič France</actor>
                  .............................................. 43</castItem>
               <castItem>
                  <actor xml:id="sp.UrbančičMiloš">Urbančič Miloš</actor>
                  ............................................. 38</castItem>
               <castItem>
                  <actor xml:id="sp.VoljčMarko">Voljč mag. Marko</actor>
                  ........................................ 2, 85</castItem>
               <castItem>
                  <actor xml:id="sp.ZagoženFranc">Zagožen dr. Franc</actor>
                  .............................. 11, 38, 39, 83</castItem>
               <castItem>
                  <actor xml:id="sp.ZlobecJašaL">Zlobec Jaša L.</actor>
                  ............................................. 45</castItem>
               <castItem>
                  <actor xml:id="sp.ŽagarZvone">Žagar Zvone</actor>
                  ............................................ 12, 17</castItem>
               <castItem>
                  <actor xml:id="sp.ŽakeljViktor">Žakelj mag. Viktor</actor>
                  ......................................... 19</castItem>
               <castItem>
                  <actor xml:id="sp.ŽampaJanez">Žampa Janez</actor>
                  ................................................ 66</castItem>
            </castList>
         </div>
      </front>
      <body>
         <div ana="#PAR.VsiZbor">
            <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
            <div ana="#PAR.Seja" n="31">
               <head>31. seja</head>
               <docDate>(<date when="1992-02-19">19. februar 1992</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1992-02-19T10:08:00"/>
                  <when synch="#stage.t.2" since="#TL.1" absolute="1992-02-19T13:15:00"
                     interval="11220"/>
                  <when synch="#stage.t.3" xml:id="TL.2" absolute="1992-02-19T15:08:00"/>
                  <when synch="#stage.t.4" since="#TL.2" absolute="1992-02-19T17:55:00"
                     interval="10020"/>
                  <when synch="#stage.t.5" xml:id="TL.3" absolute="1992-02-19T18:45:00"/>
                  <when synch="#stage.t.6" since="#TL.3" absolute="1992-02-19T18:48:00"
                     interval="180"/>
               </timeline>
               <castList>
                  <castItem>
                     <roleDesc>Predsedoval</roleDesc>
                     <actor xml:id="sp.BučarFrance">dr. France Bučar</actor>, <role>predsednik
                        Skupščine Republike Slovenije</role>
                  </castItem>
               </castList>
               <stage type="time"> Seja se je <time from="1992-02-19T10:08:00" xml:id="stage.t.1"
                     >pričela ob 10.08 uri</time>.</stage>
               <div ana="#PAR.PredDnevRed">
                  <div ana="#PAR.Prisot">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Spoštovane poslanke in poslanci! Začenjam 31. skupno sejo vseh zborov
                           Skupščine Republike Slovenije, ki je sklicana na podlagi 116. člena
                           ustave in 134. člena poslovnika Skupščine Republike Slovenije.</p>
                        <p>Najprej ugotavljamo sklepčnost. Prosim poslance Družbenopolitičnega
                           zbora, da potrdijo svojo navzočnost. <stage>(52 navzočih
                              poslancev.)</stage> Zbor občin. <stage>(47 navzočih
                              poslancev.)</stage> Zbor združenega dela. <stage>(55 navzočih
                              poslancev.)</stage></p>
                        <p>Vizualno izgleda, da je ta rezultat bistveno skromnejši, ampak
                           zadostuje.</p>
                     </sp>
                  </div>
                  <div ana="#PAR.DolDnevRed">
                     <sp who="#sp.BučarFrance">
                        <p>Dnevni red današnje seje je določen že z ustavnimi določili. Na podlagi
                           116. člena ustave in na podlagi predloga poslancev, ki vam je bil
                           sporočen na prejšnji seji, od katere je preteklo več kot zahtevanih 48
                           ur, se pravi, da danes kot edino točko obravnavamo vprašanje zaupnice
                           oziroma nezaupnice Izvršnemu svetu na podlagi volitev novega
                           mandatarja.</p>
                        <p>Zato dajem najprej besedo predstavniku predlagateljev. Ali želite
                           obrazložiti svoj predlog?</p>
                     </sp>
                  </div>
               </div>
               <div ana="#PAR.DnevRed">
                  <div ana="#PAR.TDR">
                     <sp who="#sp.GradišarFranc">
                        <speaker>FRANC GRADIŠAR:</speaker>
                        <p>Spoštovane poslanke in poslanci, predsedstvo skupščine, novinarji in
                           slovenska javnost, lepo pozdravljeni.</p>
                        <p>S predlogom o konstruktivni nezaupnici, ki smo ga dne 12/2-1992 vložili v
                           tej skupščini, skupina dvanajstih neodvisnih poslancev, soglašajo člani
                           kluba neodvisnih poslancev.</p>
                        <p>Prvič v zgodovini mlade slovenske države smo podpisniki predloga v skladu
                           z novo ustavo Republike Slovenije na povsem zakonit in formalno pravno
                           pravilen način vložili predlog za izvolitev novega predsednika Vlade
                           Republike Slovenije, mag. Marka Voljča. O resnosti ali neresnosti
                           predloga drage kolegice,  kolegi, poslanci, presodite sami. O težki, da
                           ne rečem katastrofalni situaciji v gospodarskem delu in direktnih ter
                           indirektnih posledicah, ki se odražajo v vseh delih našega vsakodnevnega
                           življenja, vam ne bom ponavljal vseh znanih dejstev.</p>
                        <p>O naši neodvisnosti. Svojo neodvisnost smo dokazali v skoraj dveletnem
                           delovanju v skupščini. Tudi o tem sodbo prepuščam vam, kolegice in kolegi
                           poslanci.</p>
                        <p>Spoštovane poslanke in poslanci! Prosim vas, da se na osnovi predloga
                           razprave predstavitve programa mag. Marka Voljča odločite pošteno, s
                           polno odgovornostjo, predvsem kot poslanci, ljudje, državljani, ki jim ni
                           vseeno, kakšna bo naša skupna usoda v naši mladi, svobodni, demokratični
                           Sloveniji v naslednjih letih. Kajti iz gospodarstva nastaja politika, ne
                           pa obratno. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Želi kandidat za predsednika vlade, gospod mag. Marko Voljč
                           predložiti koncept, svoj pogled na, lahko tudi program. Prosim, gospod
                           Voljč.</p>
                     </sp>
                     <sp who="#sp.VoljčMarko">
                        <speaker>MAG. MARKO VOLJČ (kandidat za predsednika Vlade Republike
                           Slovenije):</speaker>
                        <p>Hvala lepa. Gospod predsednik! Jaz sem za to pripravil manjše pisno
                           gradivo in bi prosil, če se lahko razdeli, medtem, ko ga bom
                           predstavil.</p>
                        <p>Spoštovani gospod predsednik, spoštovane poslanke in poslanci! Pobuda
                           neodvisnih poslancev slovenske skupščine, ki so mi jo podali pred nekaj
                           več kot tednom dni, me je, iskreno povedano, izredno presenetila. Sprejel
                           sem jo na službeni poti, kjer sem opravljal naloge in zadolžitve Svetovne
                           banke. Ta pobuda je bila verjetno presenečenje tudi za marsikoga med vami
                           in prav gotovo za večino slovenskih državljanov. Čez noč sem tako postal
                           znan tudi tistim, ki me niso poznali.</p>
                        <p>Motive, zakaj sem sprejel pobudo neodvisnih poslancev, moj pogled na
                           položaj ter svoje ambicije, sem obširno razložil na različnih mestih v
                           zadnjih dveh dneh, zato jih ne bom ponavljal. V današnjem nastopu želim
                           predstaviti predvsem svoja gledanja na področju ekonomske reforme in
                           stabilizacije gospodarstva.</p>
                        <p>To sta najbolj kritični točki za ohranitev pridobitev mlade slovenske
                           države. S priznanjem Slovenije precejšnjega dela držav mednarodne
                           skupnosti je namreč njen položaj v mednarodnih merilih odvisen prav od
                           razrešitve teh gospodarskih vprašanj. V svetu bomo lahko upoštevanja
                           vredna država predvsem z uspešnim in učinkovitim gospodarstvom, ki nudi
                           več kot minimalno blaginjo večini prebivalstva in svoj ekonomski in
                           družbeni sistem gradi na temeljih evropskih vrednostnih kategorij.</p>
                        <p>Nisem menil, da je potrebno graditi na kritiki vlade, kajti stanje govori
                           o tem, kakšni so njeni dosežki. Nimam razloga, da bi dvomil v dobre
                           namene in energijo, ki sta jo vlada in njen predsednik vlagala, vendar pa
                           to žal ni dovolj. V javnosti do sedaj o tem nisem hotel govoriti. Sedaj
                           pa moram povedati, da so bile po mojem prepričanju storjene napake, ki so
                           bistveno vplivale na sedanji katastrofalni gospodarski in socialni
                           položaj v Sloveniji.</p>
                        <p>V svojem nastopu bom predstavil tista izhodišča za pripravo programa
                           gospodarskega in socialnega razvoja Slovenije, ki glede na dosedanjo
                           usmeritev terjajo nekatere pomembne spremembe. Želim pri tem opozoriti,
                           da gre pri tem za ključne točke programa ekonomske stabilizacije.
                           Izdelava samega programa bo zahtevala operacionalizacijo mehanizmov in
                           ukrepov, ki bodo med seboj logično povezani, ter si bodo sledili v
                           ustreznem zaporedju.</p>
                        <p>Še enkrat bi rad poudaril, da se bom osredotočil predvsem na področje
                           ekonomskega sistema in ekonomske politike. S tem ne zmanjšujem pomena
                           ostalih področij. Izhajam iz dejstva, da bi s stabilnostjo gospodarstva
                           ostala vprašanja lažje obravnavali in našli zanje rešitve, ki bi bile v
                           korist državljanov Slovenije. Zavedam se, da bo za uresničitev
                           predlaganega potrebno trdno delo, koordiniranost delovanja ter
                           pripravljenost vseh na spremembe.</p>
                        <p>Spoštovani! V svoji predstavitvi se naslanjam na spoznanje, da je
                           potrebno postaviti take temelje slovenske države, ki bodo zagotovili
                           varnost, ekonomski razvoj ter ohranitev naše kulturne identitete. Za
                           uresničitev teh ciljev je potrebno pripraviti stabilno institucionalno
                           nadgradnjo na štirih ključnih področjih:</p>
                        <p>krepitev in poglobitev demokratičnih institucij in mehanizmov
                           demokratične družbe s spoštovanjem človekovih pravic;</p>
                        <p>dograditev in posodobitev institucij gospodarskega sistema;</p>
                        <p>razdelava socialne varnosti in vključevanje Slovenije v mednarodne
                           odnose.</p>
                        <p>Pripravljanje institucionalnih osnov gospodarjenja, ki je delno že v
                           teku, je seveda usmerjeno v srednjeročno stabilizacijo gospodarjenja.
                           Vendar ocenjujem, da izredno zaskrbljujoče slabšanje kratkoročnih
                           gospodarskih in socialnih dosežkov terja izrazit poudarek v tekoči
                           ekonomski politiki, ki mora nevtralizirati sedanjo agonijo gospodarstva.
                           Zgolj uvajanje institucionalnih sprememb namreč na kratek rok ni zadosten
                           pogoj, da bi dosegli tiste gospodarske in socialne učinke, ki so v skladu
                           z razpoložljivimi potenciali slovenske države in gospodarstva.</p>
                        <p>Izhajati je potrebno iz dejstva, da se navkljub uvajanju v dolgi rok
                           usmerjenih institucionalnih osnov gospodarjenja, recesija močno
                           zaostruje. Življenjski standard strmo pada, nezaposlenost pa že dosega
                           socialno nevarne razmere. Takoj po dvanajstmesečnem neprekinjenem padanju
                           industrijske proizvodnje, v letu 1991, je prav od oktobra lanskega leta
                           zmanjševanje proizvodnje najhitrejše, povprečno 2,3 % mesečno. Trošenje
                           prebivalstva oziroma življenjski standard se je konec leta 1991 pričelo
                           celo nominalno zmanjševati. V letu dni, v letu 1991, pa je realno skrčeno
                           kar za 21 %.</p>
                        <p>Zanesljivo najbolj dramatično je zmanjševanje zaposlenosti. Po več kot
                           letu dni neprekinjenega zmanjševanja je bilo ob koncu leta 1991 v
                           Sloveniji vsak mesec 6.000 zaposlenih manj. Stopnja nezaposlenosti je že
                           presegla 11% in to je raven, ki utegne pripeljati do resnih socialnih
                           nemirov ter moralnega razkroja družbe.</p>
                        <p>Ne glede na to, da je v zadnjih mesecih opaziti nekoliko manjšo rast cen,
                           je očitno, da je potreben bistven obrat v tekoči ekonomski politiki k
                           najhitrejšemu možnemu vzpostavljanju vzdržnih gospodarskih in socialnih
                           razmer. Zanemarjanje takšnih kratkoročnih ciljev bi na daljši rok
                           popolnoma izničilo rezultate, sicer uspešnih institucionalnih sprememb in
                           ciljev, za katere so se opredelili državljani Slovenije.</p>
                        <p>Poteze in aktivnosti vlade, ki jih predlagam, bodo torej ločene v dve
                           skupini: v kratkoročne, ki so ključne za stabiliziranje in oživljanje
                           gospodarstva; ter tiste, ki so usmerjene v dolgoročno vzpostavljanje
                           institucionalnih osnov modernega, tržnega gospodarstva. V nadaljevanju se
                           bom osredotočil, kot sem že dejal, predvsem na prvo skupino ukrepov, na
                           kar sem opozoril že na začetku svojega govora.</p>
                        <p>Ukrepi za stabiliziranje gospodarstva in za izhod iz recesije:</p>
                        <p>Gospodarska agonija zahteva takojšnjo preusmeritev ekonomske politike v
                           pospešeno stabiliziranje rasti cen ter hkratno pripravo izhoda iz
                           recesije, ki naj traja nekaj mesecev. Ko bi v obdobju približno dveh
                           četrtletij prišlo do znatnega znižanja stopnje inflacije, bi se lahko
                           pričel, opirajoč se predvsem na ustrezno zakonsko povezavo lastninjenja
                           in dokapitalizacije, izhod iz recesije na zdravih gospodarskih temeljih.
                           Če si torej pospešeno stabilizacijo gospodarstva in premagovanja recesije
                           zadamo kot temeljno nalogo ekonomske politike, je potrebno posvetiti
                           pozornost predvsem naslednjim področjem in politikam: fiskalni politiki
                           oziroma politiki javnega sektorja, cenovni politiki, reformi finančnega
                           sistema, lastninjenju skupaj z dokapitalizacijo in prestrukturiranjem
                           podjetij ter socialnemu partnerstvu.</p>
                        <p>Fiskalna politika:</p>
                        <p>Vloga države v procesu transformacije gospodarstva v tržno gospodarstvo
                           je ključnega pomena tako pri izvajanju stabilizacije, kot pri strukturnem
                           spreminjanju in socialnem razvoju. V naših trenutnih razmerah se država
                           obnaša izrazito destabilizacijsko in prav gotovo ne vzpodbuja niti
                           strukturnega prilagajanja slovenskega gospodarstva niti ne zagotavlja
                           ustrezne pravne in socialne varnosti. Gospodarske stabilizacije ne bo moč
                           doseči, dokler bo država pretežni vir nestabilnosti, dokler bodo veljala
                           pravila finančne nediscipline in dokler država ne bo omogočila razvoja
                           privatne aktivnosti.</p>
                        <p>Trošenje države ni niti približno prilagojeno trenutnim gospodarskim in
                           socialnim zmožnostim slovenskega gospodarstva. Dovolj zgovoren je
                           podatek, da je bilo konec 1991. leta skupno domače trošenje - potrošnja -
                           realno za okoli 17 % manjše kot leto poprej, medtem ko materialno
                           trošenje države ni sledilo temu trendu in je realno zaostalo le za 7 %.
                           Tudi realni osebni dohodki v javnem sektorju so se zmanjšali opazno manj
                           kot v gospodarstvu.</p>
                        <p>Računi javnega sektorja morajo biti dinamično uravnoteženi v najkrajšem
                           možnem času, trošenje pa prilagojeno tekoči sposobnosti gospodarstva.
                           Tako prihodki kot izdatki javnega sektorja morajo biti monetarno čim bolj
                           nevtralni. Trošenje javnega sektorja ne sme vplivati na rast količine
                           denarja v obtoku. Zato je potrebno nemudoma sprejeti naslednje
                           ukrepe:</p>
                        <p>- delež trošenja, tako celotnega javnega sektorja kot tudi proračuna
                           republike v družbenem produktu v letu 1992, bo moral biti znatno manjši
                           od tistega, ki je predviden v osnutku proračuna za letošnje leto;</p>
                        <p>- onemogočiti je potrebno nastajanje "divjega" financiranja javnega
                           sektorja, porabo proračunskih sredstev brez nadzora ter ponovno porajanje
                           izvenproračunskih oblik trošenja, ki so znane iz dolgoletnih
                           jugoslovanskih izkušenj;</p>
                        <p>- nemudoma je potrebno vsaj oceniti bilančno stanje države in sprejeti
                           ustrezen zakon o javnem dolgu;</p>
                        <p>- doseči je potrebno monetarno čim bolj nevtralne prilive in odlive na
                           račune proračuna;</p>
                        <p>- javni sektor, vključno s podržavljenimi podjetji, mora dosledno in v
                           celoti plačevati svoje kreditne obveznosti do dobaviteljev;</p>
                        <p>- ob temeljitem pregledu občinskih in republiškega proračuna, bi bilo
                           potrebno analizirati tudi prihodke in odhodke zdravstvenega in
                           pokojninskega zavarovanja;</p>
                        <p>- in končno intervencije v gospodarstvo naj bi bile poleg državnih
                           podjetij omejene predvsem na sektorje z zelo dolgim ciklusom proizvodnje,
                           kot je na primer kmetijstvo.</p>
                        <p>Politika cen:</p>
                        <p>V najkrajšem času je potrebno znatno znižati rast cen. Zato bomo morali
                           ob zadrževanju dosežene liberalizacije cen odpraviti trenutna žarišča
                           stroškovne inflacije. To je mogoče doseči predvsem z ustreznim odpiranjem
                           gospodarstva. Tudi na tem sektorju je država eden od glavnih krivcev, saj
                           s svojimi cenami tako imenovana gospodarska infrastruktura in druge
                           storitve javnega sektorja praviloma vzpodbuja dinamiko cen. Nemudoma se
                           je treba dogovoriti o ustreznih cenovnih formulah za te proizvode in
                           storitve, kot so znane v zahodnih ekonomijah za javni sektor. Za ostale
                           vire stroškovne inflacije, kot so plače v negospodarskih dejavnostih ter
                           na novo nastali in obstoječi monopoli, pa so nujne hitre rešitve,
                           predvsem v ustrezni politiki trošenja javnega sektorja ter z ustrezno
                           trgovinsko, carinsko in davčno politiko.</p>
                        <p>Denarno kreditna politika in finančni sistem:</p>
                        <p>Treba je nadaljevati restriktivno usmeritev denarno kreditne politike. Z
                           ukrepi davčne politike pa bo potrebno energično vzpodbujati domače
                           varčevanje. Tu mislim zlasti na varčevanje v tolarjih ter naložbe v
                           domače finančne instrumente.</p>
                        <p>Sanacija bančnega sistema predstavlja enega od ključnih elementov tako
                           kratkoročne kot strukturne politike, saj bi uspešna sanacija bistveno
                           zmanjšala razlike med aktivnimi in pasivnimi obrestnimi merami ter
                           povečevala razpoložljivost in mobilnost finančnih sredstev za naložbe v
                           gospodarski sektor. Videti je, da sta institucionalni okvir in empirična
                           informatika za sanacijo bank v tem trenutku vsaj koncepcijsko že dokaj
                           razdelana. Proces sanacije je potrebno nemudoma pospešiti, saj ima
                           pomembne fiskalne učinke in je nujne tudi za uspešno prestrukturiranje
                           podjetij.</p>
                        <p>Sanacija bank bo ostala na pol poti, če ne bo najhitreje rešeno tudi že
                           omenjeno vprašanje javnega dolga. Vloga države in s tem javnega sektorja
                           je namreč pri čiščenju oziroma odkupu slabih terjatev iz bančnih bilanc
                           ključnega pomena in se brez nje sanacije bank ne da izpeljati.</p>
                        <p>Lastninjenje, dokapitalizacija in prestrukturiranje podjetij:</p>
                        <p>To mora biti tudi ena najpomembnejših dejavnosti vlade tudi na kratek
                           rok. S pričakovanim umirjanjem cen postaneta dokapitalizacija ter
                           prestrukturiranje podjetij edini vzvod, s katerim bi lahko hitro, a
                           vendar na trajnejši osnovi, presegli sedanjo nevarno recesijo. Izhod iz
                           sedanje recesije je možen predvsem ob naslonitvi na ustrezne rešitve v
                           procesih lastninjenja in to zlasti v povezavi z dokapitalizacijo. Da bi
                           bila zakonska povezava lastninjenja in dokapitalizacije učinkovita pri
                           premagovanju recesije, pa bi ustrezna rešitev morala v načelu razlikovati
                           med obstoječimi lastniki, ki se bodo pojavili ob privatizaciji in bi
                           morali prejeti prednostne delnice, ter novimi lastniki, ki bi podjetje
                           dokapitalizirali. Ti bi morali prejeti navadne delnice, takšne torej, ki
                           prinašajo pravico upravljanja s podjetjem.</p>
                        <p>Pred tem, oziroma vzporedno s pripravo lastninske zakonodaje, je z ukrepi
                           makroekonomske politike potrebno podpreti hitro tržno preusmerjanje na
                           izvozne trge. To še posebej velja za tisti del gospodarstva, ki je
                           izgubil velik del jugoslovanskega  trga. Za to bi kazalo pripraviti
                           postopke začasnega blokiranja plačila obveznosti teh podjetij do države
                           in bank. To so procesi, ki so podobni tistim, znanim v tujini kot
                           predstečajni postopek. Tako je mogoče makroekonomsko podpreti
                           preprečevanje propadanja podjetij, ki s svojim hiranjem spravljajo v
                           težave predvsem banke ter sicer "zdrave" dobavitelje.</p>
                        <p>Na drugi strani bomo pripravili ustrezne rešitve, tako na področju
                           ekonomske politike kot na področju ekonomskega sistema, za nadaljnje
                           spodbujanje razvoja drobnega gospodarstva. Poudaril bi rad, da je ta
                           razvoj v največjem obsegu odvisen od splošnega izhoda gospodarstva iz
                           recesije, ki bo vzpodbudil rast agregatnega povpraševanja in večanje
                           možnosti za nastajanje novih podjetij ter rast majhnih in srednjih
                           podjetij.</p>
                        <p>Ne zavzemam se za politiko, ki bi uveljavljala razvoj drobnega
                           gospodarstva na podlagi subvencij ter prerazdelitve dohodka. Taka
                           politika bi razvoju dobrega gospodarstva zgolj škodila. V mislih imam
                           resnične podjetnike, tiste iz "krvi in mesa", ki so se pripravljeni
                           žrtvovati, nositi rizik in biti za to v tržnem smislu tudi nagrajeni.
                           Program razvoja drobnega gospodarstva bi lahko podpirale tudi morebitne
                           posebne kreditne linije z mednarodnimi finančno-razvojnimi
                           ustanovami.</p>
                        <p>Tečajna in zunanjetrgovinska politika:</p>
                        <p>Rast proizvodnje v Sloveniji v naslednjih mesecih bo odvisna od rasti
                           izvoznega povpraševanja. Tečajna politika mora zato podpirati takšno
                           izvozno usmerjenost. Ob tem pa mora upoštevati tudi težnjo po krepitvi
                           domače valute ter oblikovanju deviznih rezerv.</p>
                        <p>Rast družbenega proizvoda bomo spodbudili tudi z jasno koncepcijo
                           povečanja tujih naložb, znanosti in tehnologije. To je podlaga za
                           pritegnitev tujega kapitala. Tuji finančni krediti za oblikovanje
                           investicij, ki niso namenjeni neposredni dokapitalizaciji podjetij, pa so
                           v obdobju stabilizacije in prehoda iz recesije, ekonomsko
                           neutemeljeni.</p>
                        <p>Prav tako na področju zunanjetrgovinske politike ne bi smeli zmanjšati že
                           dosežene stopnje liberalizacije. Težiti moramo k enostavnemu in
                           transparentnemu sistemu carinske zaščite. Na tem področju je potrebno
                           spoštovati določila GATT-a ter usmeritve Evropske skupnosti. Vsekakor pa
                           moramo na podlagi ekonomskega izračuna opredeliti strategijo prilagajanja
                           slovenskega gospodarstva razmeram v Evropski skupnosti.</p>
                        <p>Socialni pakt:</p>
                        <p>Nujno bomo morali nadaljevati s pripravi socialnega partnerstva.
                           Najhitreje moramo doseči tisti del dogovora o usklajenem spreminjanju cen
                           in dohodkov, ki je pomemben za čim manjše narodnogospodarske stroške
                           hitre stabilizacije: čim manjši nadaljnji padec proizvodnje in
                           zaposlenosti. Zato je potrebno natančno proučiti, kateri od posameznih
                           sistemov plač in pomoči za brezposelne državljane bo najbolj primeren za
                           prihajajoče krizno obdobje. Ostale sestavine socialnega partnerstva so
                           bolj dolgoročne narave in jih bo potrebno razviti postopno, ob izvajanju
                           politike stabilizacije.</p>
                        <p>V političnem smislu pa je verjetno ključna sestavina socialnega pakta
                           dogovor strank o načinu bodočih volitev ter priprava na te volitve ob
                           upoštevanju temeljnih pravil demokratične družbe. Pri tem je potrebno
                           graditi na oblikovanju narodnega konsenza. Na žalost dosedanja vlada te
                           naloge ni zadovoljivo opravila. Namesto, da bi poskusila združiti tiste
                           ustvarjalne sile, ki jih primore naš majhen, dvomilijonski narod, je še
                           spodbujala njihovo delitev na osnovi nazorske ali kakšne druge
                           pripadnosti.</p>
                        <p>Če bom izvoljen, bom k sodelovanju prav gotovo poskušal pritegniti vse
                           tiste, ki jim gre za napredek in blaginjo slovenskega naroda. Od
                           parlamenta pa pričakujem, da bo v prehodnem obdobju zagotovil vsaj tisto
                           soglasje, ki bo omogočilo sprejetje ukrepov ekonomske politike, ki bi
                           bila v korist zagotavljanja socialnega pakta.</p>
                        <p>Nadaljnji razvoj institucionalnih osnov za oblikovanje sodobnega tržnega
                           gospodarstva:</p>
                        <p>Vzporedno z opisanimi potezami ekonomske politike, ki so usmerjene v kar
                           najhitrejšo stabiliziranje in postopno oživljanje gospodarstva, bo seveda
                           potrebno nadaljevati z gradnjo nekaterih že pričetih in nekaterih novih
                           institucionalnih osnov gospodarjenja, ki so temelj sodobnega tržnega
                           gospodarstva. Le te so trenutno drugotnega pomena v primerjavi s
                           pospešeno odpravo grozečega gospodarskega stanja in se njihovo urejanje
                           lahko pričakuje šele v naslednjem koledarskem letu.</p>
                        <p>Med omenjene naloge sodijo predvsem:</p>
                        <p>- stimuliranje priprave razvoja novih bank in ne bančnih finančnih
                           posrednikov ter redefiniranja mesta plačilnega prometa;</p>
                        <p>- nadaljevanje in poglabljanje davčne reforme. Temeljito moramo proučiti
                           pozitivne in negativne posledice davka na dodano vrednost. Zavzemam se za
                           izboljšanje davčne infrastrukture, še zlasti zaradi minimiziranja davčnih
                           utaj. Spremeniti moramo tudi zakon o računovodstvu in zakon o
                           carinah;</p>
                        <p>- oblikovanje ustreznih institucij in pravnega okvira, ki ga zahtevata
                           tako proces stabilizacije kot dolgoročna politika strukturnega
                           prilagajanja. Poleg zakonov o lastninjenju in o javnem dolgu bo nujno
                           potrebno sprejeti še vsaj naslednje zakone in njihovo regulativo: o
                           osebnih in kapitalnih družbah, soupravljanju delavcev v podjetjih,
                           vzajemnih skladih in investicijskih družbah, varstvu konkurence, o
                           tehničnih predpisih in standardizaciji, varstvu industrijske lastnine,
                           trgovine, varstvu potrošnikov in zaposlovanju tujcev, o računovodstvu,
                           finančnem poslovanju, finančni reviziji, borzi vrednostnih papirjev in
                           sistema javnih financ.</p>
                        <p>Mnenja sem, da bo zaradi usmeritev države Slovenije potrebno upoštevati
                           predvsem direktive oziroma zakonodajo Evropske skupnosti.</p>
                        <p>Socialna varnost:</p>
                        <p>Socialno partnerstvo je odgovorno dejanje države, vlade, sindikatov,
                           menedžmenta in drugih partnerjev o mikro in makro organizaciji
                           gospodarstva ter o usklajenem delovanju, ki ima za cilj z najmanjšimi
                           družbenimi stroški pritegniti gospodarstva iz kriznega položaja in
                           uveljaviti tržno delovanje.</p>
                        <p>Tudi omenjeni socialni pakt, kot del pogodbe o socialnem partnerstvu, bo
                           zato pomagal vzpostaviti socialno varnost. V času zaostrene stabilizacije
                           bo država morala dodatno podpreti socialno ogrožene na neposreden način
                           in zato rezervirati ustrezna sredstva v proračunu. Trajnejšo rešitev
                           socialno ogroženih bo vlada opredelila v izhodu iz recesije in s pomočjo
                           fiskalne podpore za odpiranje novih delovnih mest.</p>
                        <p>Varstvo okolja:</p>
                        <p>Temeljne vrednote so v svetu jasne in so tudi opredeljene v direktivah in
                           zakonodaji Evropske skupnosti. Gospodarska agonija ne sme biti opravičilo
                           za uvajanje in ohranjanje tehnologij, škodljivih varstvu okolja. Država
                           bo morala z ukrepi davčne politike zaustaviti nastajanje
                           narodnogospodarskih stroškov zaradi umazanih proizvodnih procesov in
                           tehnologij ter razsipanja z energijo; tako bo s tem omogočila, da bo
                           okolju prijazna država dosežena na ekonomsko racionalen način. V načelu
                           pa je varstvo okolja sestavina vsakega odločanja, ki posega na področje
                           gospodarstva.</p>
                        <p>Mednarodni gospodarsko-finančni odnosi:</p>
                        <p>Vzpostavili bomo potrebne aktivnosti z vstop v glavne svetovne denarne in
                           finančne institucije. S pomočjo mednarodne arbitraže se moramo zavzemati
                           za čim hitrejši dogovor držav na ozemlju bivše Jugoslavije o naravi in
                           velikosti obveznosti Slovenije do tujine ter o morebitnem ali kvotnem
                           delu deviznih rezerv bivše Jugoslavije.</p>
                        <p>Za tujce je potrebno zakonsko določiti sektorje proizvodnje in ostale
                           morebitne omejitve odkupa in dokapitalizacije slovenskih podjetij.</p>
                        <p>Spoštovani gospod predsednik, spoštovane poslanke in poslanci!</p>
                        <p>To so glavne usmeritve in oporne točke mojega programa, usmerjenega v
                           stabilizacijo slovenskega gospodarstva in v izhod iz recesije, ob
                           zagotavljanju še sprejemljive socialne varnosti. Še enkrat poudarjam, da
                           je v tem trenutku pomembno predvsem to, da zagotovimo čim hitrejše
                           izvajanje nujnih nalog za stabilizacijo gospodarstva in izhoda iz
                           recesije, ki sem jih omenil predvsem v prvi točki programa. Na sprejetje
                           teh ukrepov ni mogoče čakati na čas po volitvah.</p>
                        <p>Prav tako menim, da bi dosledno izvajanje teh ukrepov pomenilo dobro
                           izhodišče za gospodarski razvoj, ki je pogoj za nadaljnjo demokratizacijo
                           slovenske družbe in za utrditev suverenosti slovenske države v mednarodni
                           skupnosti.</p>
                        <p>Hvala za vašo pozornost. Upam, da bodo predstavljena izhodišča programa
                           gospodarskega in socialnega razvoja Slovenije pridobila vašo podporo!</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Začenjam razpravo. Pred prehodom na razpravo samo se je
                           prijavil gospod Gros, ki ima nekaj v zvezi s proceduralnim
                           vprašanjem.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Že takoj ob začetku nastopa gospoda kandidata sem zahteval proceduralno
                           besedo. Vendar je gospod spoštovani predsednik Bučar iz meni neznanih
                           razlogov ni dal, čeprav je jasno po poslovniku, po ustavi, po vseh aktih
                           te skupščine, da iz proceduralnih razlogov mora dati besedo kateremukoli
                           poslancu, ki zahteva proceduralno besedo.</p>
                        <p>Torej, dobili smo vabilo za današnji sestanek skupščine in sicer za 31.
                           skupno sejo vseh zborov Skupščine Republike Slovenije, ki naj bi bila
                           danes ob 10.00 uri s sledečim predlogom dnevnega reda: Volitve
                           predsednika vlade na podlagi 116. člena Ustave Republike Slovenije.</p>
                        <p>To se pravi, tukaj gor je samo predlog dnevnega reda. Gospod predsednik
                           je rekel, da je dnevni red določen po ustavi. To seveda ne drži, da je
                           samo po ustavi določen, ampak je gospod predsednik dobro vedel, da je
                           procedura taka, da je treba navesti predlog dnevnega reda in če se
                           poslanci strinjajo s predlogom dnevnega reda, ga sprejmejo in potrdijo.
                           Seveda je pa še vprašanje, kaj pa če ima kakšen poslanec izmed vas
                           predlog razširitve dnevnega reda. Lahko se zgodi, da bi kakšen od
                           poslancev predlagal razširitev dnevnega reda s kakšno dodatno točko.</p>
                        <p>Recimo Liberalna stranka ima dva predloga razširitve dnevnega reda in ker
                           nas je gospod predsednik proceduralno zavedel, da nismo sklepali o
                           dnevnem redu, je Liberalna stranka ostala brez predloga, ki bi ga lahko
                           predlagala, vam spoštovani poslanci, v razpravo in sprejem ali
                           nesprejem.</p>
                        <p>Torej v imenu Liberalne stranke zahtevam, da se reši najprej vprašanje
                           dnevnega reda, potem gremo pa lepo po vrsti. In zato predlagam, da
                           Skupščina pod posebno točko dnevnega reda obravnava naslednjo pomembno
                           gospodarsko informacijo in sicer:</p>
                        <p>V težkih gospodarskih razmerah smo v Liberalni stranki doživeli prijetno
                           presenečenje. Na naš naslov je namreč v nekaj zabojih prispelo večje
                           število čekov iz Hondurasa. Prav gotovo ves ta kapital ni namenjen samo
                           Liberalni stranki in glede na njegovo pokvarljivo vsebino in naravo ga
                           Liberalna stranka tudi ne more sama dovolj hitro porabiti in konzumirati.
                           Zato vas vabim da pridete tudi drugi v naš klub in si postrežete. Očitno
                           gre pri celotni zadevi za blagodejni vpliv novih možnosti v slovenski
                           politiki, ki se nam prav danes tako oprijemljivo najavljajo. Za
                           razumevanje narave tega kapitala, ki je rahlo pokvarljive narave, vam
                           prav rad pokažem nekaj primerkov teh čekov. Imam jih v svoji klopi pod
                           sedežem. Če koga zanima si lahko pride pogledat in zato prosim da
                           podprete predlog razširitve dnevnega reda, ker je zelo interesanten.</p>
                        <p>In potem prosim, da se o tistem mojem prvem predlogu izjasnite in da
                           najprej pravilno proceduralno sprejmemo dnevni red, zato, da ne bo
                           kakšnih ustavnih sporov, kot sem že tudi zadnjič najavil. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Torej predlog, kot sem že povedal, je določen z ustavo. Ker
                           je predmet današnje seje izključno samo razprava, po 116. členu, o novem
                           mandatarju. Nobene replike ne bo? Preberem vam 112. člen, ki je popolnoma
                           jasen. Vam preberem člen in izrekam opomin. Opomin se izreče delegatu v
                           zboru <stage>(ploskanje)</stage>, ki govori, čeprav mu predsednik zbora
                           ni dal besede, ki seže govorniku v besedo - kar ste storil tukaj
                           predlaganemu mandatarju - ali na kakšen drug način krši red na seji in
                           določbe poslovnika. Se pravi, da za enkrat vam izrekam opomin, nadaljnje
                           sankcije si lahko preberete v 113. členu.</p>
                        <p>Otvarjam razpravo. Prosim kdo želi besedo? Besedo ima Marko Stadler.
                           Jemljem vam besedo, naslednja stvar pa je, da bom dal na glasovanje, da
                           se vas odstrani s seje.</p>
                        <p>Besedo ima Marko Stadler.</p>
                     </sp>
                     <sp who="#sp.StadlerMarko">
                        <speaker>MARKO STADLER:</speaker>
                        <p>Spoštovano predsedstvo, spoštovani delegati. Jaz enostavno ne morem
                           trenutno razpravljati, ker trenutno menim, da je kršena procedura. Če mi
                           lahko kdo pove, da ni kršena bom pa razpravljal.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Tomažič ima besedo.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Gospod predsednik, predlagam, da dejansko daste dnevni red na glasovanje.
                           Mislim, da je gospod Gros imel popolnoma prav, kajti mi smo dobili
                           predlog dnevnega reda. Res, da je ena sama točka, volitve predsednika
                           vlade. Vendar tu bi imel lahko kakšen poslanec pomisleke, nobenega
                           gradiva nismo dobili in tako dalje. Vprašanje ali smo že danes
                           pripravljeni na volitve. Jaz osebno sem že odločen in mislim, da mnogi
                           poslanci tudi in bom tudi glasoval za takšen dnevni red, vendar
                           proceduralno gledano ga moramo sprejeti.</p>
                        <p>Če smo dobili predlog, mislim, da ne bo problem, gospod predsednik,
                           kasneje bi bili lahko tudi zadržki, v kolikor ne bi dali predloga
                           dnevnega reda na glasovanje. Zato podpiram predlog gospoda Grosa.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Jaz lahko dam ta predlog na glasovanje. Predstavlja tipično proceduralno
                           izigravanje.</p>
                        <p>Ali sprejmemo ta predlog na dnevni red, predlog, ki sem ga jaz postavil,
                           se pravi glasovanje po 116. členu?</p>
                        <p>Ugotovimo najprej sklepčnost! Družbenopolitični zbor <stage>(58 navzočih
                              poslancev.)</stage> Zbor občin. <stage>(60 navzočih
                              poslancev.)</stage> Zbor združenega dela. <stage>(70 navzočih
                              poslancev.)</stage> Zbor je sklepčen.</p>
                        <p>Kdor je za obravnavo dnevnega reda po 116. členu ustave, naj, prosim
                           glasuje! <stage>(149 poslancev glasuje za.)</stage></p>
                        <p>Je kdo za razširitev dnevnega reda? <stage>(67 delegatov glasuje
                              za.)</stage></p>
                        <p>Sprejet je predlog, da se postopa po 116. členu. Gospod Zagožen.</p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOŽEN:</speaker>
                        <p>Oprostite! Mislim, da postopek ni bil pravilen. Najprej bi bilo treba
                           dati na glasovanje predlog razširitve dnevnega reda. In potem, če je ta
                           predlog sprejet ali zavrnjen, celoten dnevni red. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Dobro. Mislim, da je to norčevanje iz poslancev. Ampak vendarle dajem na
                           glasovanje dnevni red, kot je bil predlagan vključno s to razširitvijo.
                           Prosim.</p>
                     </sp>
                     <sp who="#sp.PotočnikFranc">
                        <speaker>FRANC POTOČNIK:</speaker>

                        <p>Vsekakor je bil do sedaj običaj, da se je predlog dnevnega reda najprej
                           dal v obravnavo in potem po obravnavi na glasovanje.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Želi še kdo razpravljati o predlogu? Prosim.</p>
                     </sp>
                     <sp who="#sp.PeršakAnton">
                        <speaker>ANTON PERŠAK:</speaker>
                        <p>Jaz bi povedal naslednje: ne glede na to, kaj si boste o tem mislili.
                           Seja, ki je danes sklicana, je sklicana v skladu z ustavo in mora biti v
                           skladu z ustavo. Mi glasujemo o predlogu dnevnega reda.</p>
                        <p>Predlagam pa, da v izogib vsem nesporazumom, enostavno ponovimo
                           glasovanje in glasujemo o razširitvi dnevnega reda. Če je razširitev
                           sprejeta ali ni sprejeta, potem glasujemo o dnevnem redu, glede na to
                           odločitev o razširitvi ali ne razširitvi dnevnega reda, da ne bo kasneje
                           ugovorov, čeprav sam tudi mislim, da je stvar jasna sama po sebi in po
                           ustavi. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Prosim, Pregelj.</p>
                     </sp>
                     <sp who="#sp.PregeljŽarko">
                        <speaker>ŽARKO PREGELJ:</speaker>
                        <p>Spoštovani zbor, pozdravljeni! Imam en pomislek. Opažam, da je sklic te
                           seje po 116. členu veljavne ustave v nasprotju z več členi veljavnega
                           poslovnika. Prosim za razlago. Namreč, postavljajo se mi resne dileme,
                           kako uskladiti ta dva akta.</p>
                        <p>Glede na 2. člen ustavnega zakona o izvedbi ustave veljajo akti, ki jih
                           je sprejela ta skupščina še po stari ustavi. Prosil bi za razlago, ali je
                           možen sklic skupne seje po 116. členu. Problem je v tem, da je 116. člen
                           v resnici sistem konstruktivne nezaupnice. To je v resnici zgolj tisti
                           instrument, ki tej državi omogoča, da ne ostane dalj časa brez vlade.
                           Toda zakaj lahko pride do glasovanja o nezaupnici, pa ne določa.</p>
                        <p>Medtem ko je to v poslovniku v 225., 226., 227. členu natančno
                           opredeljeno. Potrebno je v bistvu na podlagi vsebinske razprave ob
                           določenem zakonu oziroma ob interpelaciji postaviti na željo desetih
                           poslancev glasovanje o zaupnici ali nezaupnici vladi v zboru, katerega
                           člani so ti poslanci.</p>
                        <p>Predlagam, da se ta problematika pred glasovanjem razčisti. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Moram poslanca, gospoda Preglja obvestiti, da je o teh
                           stvareh včeraj razpravljala ustavna komisija in da je o njih že zavzela
                           svoje stališče. Se pravi, uporabljajo se členi nove ustave, ker je
                           izrecno določeno, da za vlado že veljajo. Razpravljali smo o vseh teh
                           vprašanjih in povsod je bil odgovor, da je ta postopek kot je predlagan v
                           skladu. Če zahtevate kljub temu glasovanje, lahko dam to stvar na
                           glasovanje. Prosim.</p>
                     </sp>
                     <sp who="#sp.PregeljŽarko">
                        <speaker>ŽARKO PREGELJ:</speaker>
                        <p>Gospod predsednik! Hvala za pojasnilo. Razumem to pojasnilo. Toda ne
                           razumem, kako rešiti problem, kako bo naš parlament danes delal. Kar se
                           tiče vlade je stvar jasna. Problem je, kako bomo mi delali. Mi še nismo
                           državni zbor, mi smo še vedno tridomna skupščina, izvoljena po prejšnji
                           ustavi. Tu je dejansko nastal problem. Predlagam, da se o tem dobi
                           strokovno mnenje oziroma mislim, da ustavna komisija lahko poda svoje
                           mnenje, ampak tu bi morala Komisija za poslovnik povedati svoje stališče.
                           Kajti v resnici smo v težkem položaju; <stage>(glas iz klopi: Težkem pa
                              res.)</stage> in ta položaj je težek predvsem zaradi tega, ker ustava
                           je narejena za državni zbor, mi pa še nismo državni zbor.</p>
                        <p>V resnici lahko vsebinsko razpravo o zaupnici ali ne zaupnici vladi
                           opravimo najprej v zborih. Tako da predlagam, da dobimo odgovor na to
                           vprašanje.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Poslancu moram povedati, da poslovniška komisija v tem
                           pogledu nima nobenih pristojnosti. Za razlago ustave je pristojna ustavna
                           komisija. Ta je svoje stališče že povedala. Če zahtevate glasovanje,
                           lahko dam na glasovanje. Gospod Žagar, prosim.</p>
                     </sp>
                     <sp who="#sp.ŽagarZvone">
                        <speaker>ZVONE ŽAGAR:</speaker>
                        <p>Spoštovani poslanci, spoštovane poslanke, spoštovani gospod predsednik!
                           Dovolite, da zastavim proceduralno vprašanje v okviru razprave o dnevnem
                           redu. In sicer na prejšnji skupni seji vseh treh zborov je bilo odločeno,
                           da bo na prvi naslednji razprava o tekoči zunanje politični problematiki
                           s sosednjimi državami, predvsem s Hrvaško.</p>
                        <p>Ker je bil sklep izrecno sprejet in je povsem jasen, bi vas prosil, če
                           lahko na to proceduralno vprašanje takoj odgovorite in eventualno, seveda
                           z ozirom na to, da je sklep že bil že sprejet, uvrstimo to točko na
                           dnevni red, ker mislimo, da je bil sklep povsem jasen. Ne razumemo, zakaj
                           ste to odločitev prezrl.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Moram vam povedati, da je ta seja posvečena izključno
                           vprašanju 116. člena oziroma proceduri, ki iz tega sledi. Hkrati vas
                           moram obvestiti, da sem to vprašanje, ki ste ga sedaj postavil, predložil
                           tudi Izvršnemu svetu in ta je izrecno odklonil, da bi na tej seji
                           razpravljali o tej točki, češ, da ne more priskrbeti potrebnega gradiva.
                           Prosim.</p>
                     </sp>
                     <sp who="#sp.KreflIvan">
                        <speaker>IVAN KREFL:</speaker>
                        <p>116. člen ustave pravi: "Državni zbor lahko izglasuje nezaupnico vladi le
                           tako, da na predlog najmanj desetih poslancev, z večino glasov na skupnem
                           zasedanju izvoli predsednika vlade." Naprej tega člena ne bi bral. Ampak
                           bi se vrnil na 80. člen nove ustave, ki pravi takole:</p>
                        <p>"Državni zbor sestavljajo poslanci, državljani Slovenije, ki šteje 90
                           poslancev. Poslance se voli s splošnim, enakim, neposrednim in tajnim
                           glasovanjem." Na kratko rečeno. Glede 8. člena ustave pravi, da morajo
                           biti poslanci izvoljeni s splošnim, enakim in neposredno tajnim
                           glasovanjem. Iz tega sledi, da poslanci, ki so dali predlog konstruktivne
                           zaupnice, niso legitimni.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Poslanca moram obvestiti, da si naj prebere tudi zakon za
                           izvedbo ustave, kjer so te stvari urejene, tako da mislim, da tu ni
                           nobenega vprašanja. Poleg tega je tudi o tem vprašanju včeraj
                           razpravljala ustavna komisija in je ugotovila, da je postopek popolnoma
                           korekten in v redu.</p>
                        <p>Še enkrat poudarjam. Če želite lahko o tem glasujemo. Prosim, gospod,
                           kako se že piše?</p>
                     </sp>
                     <sp who="#sp.StarcMarjan">
                        <speaker>MARJAN STARC:</speaker>
                        <p>Spoštovane kolegice in kolegi! Nisem pravnik in se na te stvari ne
                           spoznam, vendar sem že eno leto in pol tukaj in sem se čisto laično nekaj
                           naučil. In prva stvar, ki me je motila: že na zadnji seji smo, ko smo
                           nekateri že odhajali, ko je bila seja že zaključena, smo mimo dnevnega
                           reda dobili neko informacijo o pobudi nekih poslancih. In to je mene
                           motilo.</p>
                        <p>Domnevam, laično, da nekaj ni bilo v redu, da je že prva informacija v
                           pobudi bila, da nekaj ni bilo v redu z njo, ne znam si pa pravno
                           razložiti. In današnji potek dogajanja v tej dvorani, ki naj bi bil
                           najvišji organ, z njim je nekaj hudo narobe.</p>
                        <p>Laično spet tudi domnevam, da mnenje Ustavne komisije Skupščine je samo
                           mnenje, ni pa merodajno, da je merodajno tolmačenje ustave Ustavnega
                           sodišča. Mi lahko slišimo mnenje Ustavne komisije, ampak to je samo
                           mnenje, merodajno stališče je pa stališče Ustavnega sodišča o razlagi
                           ustave in teh postopkov. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Vam moram povedati sledeče: Ustavno sodišče presoja spore, ki
                           nastanejo v zvezi z izvajanjem Ustave. In v kolikor mislite, ko boste
                           spremljali potek današnje seje, da je kršena ustava, imate seveda
                           možnost, da sprožite spor pred Ustavnim sodiščem. Vendar mi moramo
                           poslovati, mi moramo dobiti neka stališča, kako poslujemo. In ta stališča
                           je včeraj zavzela Ustavna komisija.</p>
                        <p>Prosim, gospod Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Z ozirom na pojasnilo gospoda predsednika, da je Ustavna komisija že
                           razpravljala o teh spornih vprašanjih, vendar moram reči, da mi nismo
                           dobili nobenega dokumenta o tej zadevi. Moram vam podati mnenje Liberalne
                           stranke glede nekaterih proceduralnih zapletov.</p>
                        <p>Spoštovani poslanci in poslanke, pred nadaljevanjem dela skupne seje
                           Skupščine Slovenije je potrebno razčistiti vprašanje legitimnosti Zbora
                           združenega dela slovenske Skupščine. Že z ustavnimi amandmaji k stari
                           ustavi je bilo odpravljeno združeno delo in vse njegove organizacijske
                           oblike, ki so bile poglavitni temelj volilnega sistema za določitev
                           delegatov Zbora združenega dela. Nova ustava je takšno stanje samo
                           dokončno ustavno potrdila in uredila.</p>
                        <p>Glede na to, da združenega dela na splošno ni več, in torej ni več
                           ustavne podlage za obstoj Zbora združenega dela, ne glede na to
                           ugotovitev pa so bile v času volitev iz različnih razlogov, zaradi
                           stečajev in podobno, ukinjene tako imenovane organizacije združenega dela
                           ali pa so številni delegati Zbora združenega dela izgubili ali zamenjali
                           svojo zaposlitev, je logično, da je danes vprašljiv delegatski mandat
                           številnih posameznih poslancev, pa tudi legitimnost nadaljnjega
                           neustavnega obstoja Zbora združenega dela.</p>
                        <p>Brez tako imenovane volilne baze tudi poslanski mandati niso mogoči
                           oziroma niso legitimni.</p>
                        <p>Zato predlagam, da mandatno-imunitetna komisija slovenske Skupščine
                           oziroma Zbora združenega dela prouči ta vprašanja in s svojimi
                           ugotovitvami seznami skupščino in to še pred nadaljevanjem današnje
                           skupne seje. Zahtevam, da se danes, 19. februarja 1992, do tega mojega
                           predloga z glasovanjem opredeli skupna seja slovenske Skupščine.</p>
                        <p>Poleg tega imamo pa še drugo proceduralno vprašanje, ki naj se reši.</p>
                        <p>Spoštovane poslanke in poslanci. V skupščinski dvorani vidim med poslanci
                           tudi krščanskega, preje pa drugačnega socialista, gospoda Andreja
                           Magajno. Prav tako vidim med poslanci Socialdemokratskega uniata, preje
                           pa komunističnega prenovitelja, gospoda Balažica. Še posebej pozoren pa
                           sem na prisotnost članov Demokratske stranke, ki prav tako sedijo v
                           poslanskih klopeh, npr. gospa Spomenka Hribar, gospod Peršak in drugih. V
                           zvezi z njihovo prisotnostjo se postavlja vprašanje legitimnosti njihovih
                           strank in da so pozneje prestopili v stranke, ki jih v času volitev sploh
                           še ni bilo in torej tudi volilni program teh strank, še manj pa poslanski
                           mandat omenjene gospe in gospodov, nikoli ni bil podvržen presoji
                           volivcev in njihovi demokratično izraženi volji na edinih, v tej državi,
                           doslej demokratičnih volitvah, v letu 1990.</p>
                        <p>Zaradi dvomom v legitimnost njihovih mandatov zahtevam, da
                           Mandatno-imunitetna komisija te Skupščine oziroma Mandatno-imunitetna
                           komisija Družbenopolitičnega zbora ugotovi ali so ali niso legitimni
                           poslanski mandati omenjenih, pa tudi vseh drugih poslancev
                           Družbenopolitičnega zbora, ki danes predstavljajo nikoli na volitvah
                           preverjene stranke oziroma njihove volilne programe.</p>
                        <p>Skratka, predlagam, da mandatno-imunitetna komisija preveri legitimnost
                           mandatov članov Družbenopolitičnega zbora in s svojimi ugotovitvami
                           seznani Skupščino še pred nadaljevanjem današnje seje.</p>
                        <p>Zahtevam, da se do tega mojega predloga opredeli z glasovanjem skupna
                           seja slovenske skupščine, danes, dne 19. februarja 1992. Predlagam, da
                           ravnamo po teh zahtevah, ki so tukaj napisane. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Glede prvega vprašanja vam moram povedati, da je odgovor na
                           vaše vprašanje vsebovan že v zakonu za izvedbo ustave.</p>
                        <p>Glede drugega dela, pa ne bom dal na glasovanje in smatram, da je ravno
                           to kršitev poslovnega reda, ker moti dnevni red, ki je določen na seji.
                           Absolutno tega ne bom dal na glasovanje, ker pomeni izključno samo poskus
                           zavlačevanja in onemogočanja dnevnega reda te seje.
                              <stage>(Ploskanje.)</stage> To bo vse protokolirano, brez skrbi, se
                           vodi zapisnik.</p>
                        <p>Torej, če ni več proceduralnih vprašanj, prosim gospod Školč, imate
                           besedo.</p>
                        <p>JOŽEF ŠKOLČ:</p>
                        <p>Jože Škofč, Liberalno-demokratska stranka, da ne bo pomote, do katere
                           prihaja v zvezi z Liberalno stranko.</p>
                        <p> Jaz bi rad pozval k temu, da čim preje pridemo do razprave o stvareh, ki
                           nam jih je tukaj gospod Voljč povedal in pa kasneje do odločanja, če
                           ravno vse te stvari, ki so bile tukaj predstavljene za proceduralne,
                           smatram za izjemno vsebinske in pa tudi za tiste vrste nemoč, ki pokaže,
                           da ni mogoče razpravljati o tistih vprašanjih, ki so tukaj v tem govoru
                           bile predstavljene, ampak o vseh drugih stvareh, ki so na nek način
                           zapletene, po drugi strani pa imajo jasne odgovore.</p>
                        <p>Jaz bi rekel, da res je, da v novi ustavi ni več prostora za legitimnost
                           Zbora združenega dela, ampak ravno tako ni prostora za legitimnost Zbora
                           občin iz katerega nastopa gospod</p>
                        <p>Gros. Ampak to sedaj nima veze.</p>
                        <p>Tudi je vprašanje, če bo državni zbor dedič Družbenopolitičnega zbora in
                           zato se o tem nima smisla prerekati. Če bi se pogovarjali o stvareh, ki
                           jih je postavil gospod Pregelj, potem bi morali enostavno ugotoviti, da
                           je poslovnik še iz prejšnje Skupščine malenkost popravljen in na osnovi
                           tega pravzaprav ne bi mogla delati celo ta Skupščina in je čisto jasno,
                           da bo treba pripraviti novega in da je neusklajen. Ampak treba je vedeti,
                           da je bila neka benevolenca na začetku tega mandata, da smo tudi na
                           osnovi starega poslovnika na skupni seji lahko izvolili vlado, ki jo
                           sedaj imamo.</p>
                        <p>Jaz smatram za povsem legitimno takšno in drugačno vzporavanje tega,
                           bivših in eventualno bodočih kandidatov in tudi vem, da so volitve edina
                           resna rešitev za to, da se začne v tem parlamentu drugače delati.</p>
                        <p>Mislim pa, da moramo zbrati toliko resnosti v tem parlamentu, da se
                           odločimo o tisti stvari, ki nam je danes predložena in za katero pač
                           ljudje čakajo, bom rekel, patetično, tudi sedaj pred televizorji in pred
                           radijskimi sprejemniki. Ker, če se ne bi danes odločili, iz takšnih ali
                           drugačnih proceduralnih razlogov, potem bi bilo to izjemno slabo in jaz
                           mislim da je treba nujno glasovati o pobudi in upoštevati tisto, kar je v
                           proceduralnem smislu pripravila naša ustavna komisija.</p>
                        <p>Vse to, kdo je imel kakšno ime pred vhodom v parlament, so stvari o
                           katerih smo se dovolj zabavali.</p>
                        <p>Jaz bi rekel, da  tudi danes ni v tem parlamentu več Slovenske obrtniške
                           stranke, kateri so volivci zaupali določene glasove, pa ni še nihče
                           postavil pod vprašaj nastopov njihovih dedičev. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Prosim, če imate še kaj glede procedure.</p>
                     </sp>
                     <sp who="#sp.GolijaFranc">
                        <speaker>FRANC GOLIJA:</speaker>
                        <p>K tem proceduralnim zapletom bi dodal samo še neko stvar, pa jo bom kar
                           prebral. V vrstah poslancev SPD, vidim gospoda Štefana Korošca,
                           nekdanjega sekretarja predsedstva v Zvezi komunistov Jugoslavije in
                           sedanjega uslužbenca Republike Slovenije na Portugalskem, v Lizboni.</p>
                        <p>Domnevam, da je gospod Korošec delegat Družbenopolitičnega zbora, vendar
                           zaradi tega, ker ga še nikoli nisem videl na seji skupščine, zahtevam, da
                           Mandatno-imunitetna komisija ugotovi, ali ni gospod Korošec poslanec
                           Slovenske skupščine in s svojimi ugotovitvami seznani skupščino pred
                           nadaljevanjem skupne seje.</p>
                        <p>Prav tako postavljam vprašanje gospodu generalnemu sekretarju skupščine o
                           tem, ali je stroške potovanja iz Lizbone v Ljubljano krila slovenska
                           skupščina ali morda gospod Korošec iz lastnega žepa. Zahtevam, da se do
                           tega mojega predloga opredeli z glasovanjem.</p>
                        <p>Jaz bi dodal samo "tle" samo še nekaj. Mislim, da stvar, taka kot je, da
                           ni resna, da ta parlament z vsemi temi zapleti ne more izvoliti enega
                           novega mandatarja, posebno še zaradi tega ne, ker se je tako nenadno
                           pojavil. Mislim, da je treba iti v tej smeri, da edino nove volitve za
                           katere se mi vsi zavzemamo, lahko resnično postavijo v ta politični
                           prostor novega mandatarja in pa eno novo kompetentno vlado. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Intervencija je brezpredmetna. Prehajamo na dnevni red.
                           Prosim, drugi se je javil Zvone Žagar; se ne javlja? Stadler Marko želi
                           še enkrat. Dobro. Prosim.</p>
                     </sp>
                     <sp who="#sp.StadlerMarko">
                        <speaker>MARKO STADLER:</speaker>
                        <p>Spoštovano predsedstvo, spoštovane delegatke in delegati. Res mi je žal,
                           da se ta stvar tako proceduralno zapletla. Meni kot kmetu vsaka
                           procedura, ki se zapleta ne odgovarja. Vse kar se da, poskušam rešiti
                           čimprej in čim bolje.</p>
                        <p>Dosti se je zapletalo okoli različnih stvari, sam lahko povem, da sem
                           tudi sin očeta in matere, ki sta imela eno tretjino manj volilnih pravic
                           v to skupščino kot jaz sam. Lahko preverite.  No sicer to so drobne
                           stvari, dejansko sem prišel sem za to govorniško mizo, ker gospoda Voljča
                           res najbolj ne poznam, danes ga prvič vidim, videl sem ga že menda po
                           televiziji, slišal po radiju in me zanimajo nekatera njegova stališča, da
                           bi se lahko nadalje odločal, ko bo potrebno glasovati o novem
                           mandatarju.</p>
                        <p>Dejstvo je, z gospodom Voljčem se sigurno strinjamo, da je najbolj
                           pomembno za našo družbo, mogoče se ravno vsi ne strinjate, lastninsko
                           preoblikovanje podjetij. To se pravi privatizacija oz. da spremenimo, da
                           pridemo enkrat z samoupravnega na tržno gospodarstvo.</p>
                        <p>No jaz sam sem član te komisije, ki ji predseduje gospod Gros, gospod
                           Gros na žalost največkrat tu požanje tudi kakšen smeh, ne samo aplavz,
                           ampak vseeno, ta komisija se glede tega zakona že sestaja, če se ne
                           motim, od jeseni. Skoraj da od poletja. Veste, da je bilo v tej skupščini
                           predloženih več različnih zakonov o privatizaciji. Podpisali so jih nekaj
                           vlada, pa če se ne motim gospod Emil Milan Pintar, potem je pa bil tu
                           spet en zakon, kjer je bilo ogromno podpisnikov. Mislim, da blizu 50. In
                           med tistimi podpisniki, če se ne motim, najdem tudi podpisnike vaše
                           kandidature. Če se ne motim, tisti zakon, ki je podpisalo tako veliko
                           poslancev naše skupščine, verjetno še nobenega ni v taki meri podpisalo,
                           je v bistvu nekaj čisto drugega kar je predlagala vlada dosedanja. Ne
                           morem reči, da to kar je predlagala vlada, da je najbolj prav, vendar v
                           tistem zakonu, jaz enostavno nisem našel nobenega koncepta, ki bi
                           predvideval trg kapitala.</p>
                        <p>Gospod Voljč vi ste ekonomist in sigurno veste, koliko je pomembno tržno
                           gospodarstvo oz. trg kapitala v tržnem gospodarstvu. Dejstvo je, da pa so
                           isti poslanci podpisali tudi vašo kandidaturo, ne vsi, nekaj manj, ampak
                           v tistem konceptu.</p>
                        <p>No, če se ne motim za gospoda Gradišarja; na Grosovo komisijo je prišel
                           samo enkrat in je izjavil, da ta zakon, ki so ga podpisali, da je ta
                           edino pravi. Jaz, kot kmetu mi lahko verjamete, da bi bilo zame edino
                           pravo vreme, če malo na šalo obrnem, da bi deževalo v nedeljo, da bi
                           lahko delal. No, ampak to ni pomembno. Dejstvo je, da je  tisti zakon
                           edino pravi, drugi pravimo, da bi bilo treba drugega, ampak upam, da
                           boste lahko glede tistega zakona, verjetno so ga vam vaši podpisniki kaj
                           raztolmačili, nam to povedali. No dejstvo pa, če jaz povem nekaj o
                           komisiji gospoda Grosa, to je Komisija za preobrazbo družbenega in
                           zadružnega premoženja, je bila praktično od začetka razprav o zakonu o
                           privatizaciji na meji sklepčnosti. Lahko povem, da se je opozicijski
                           poslanci praktično niso udeleževali. In potem lahko naprej povem, da se
                           je zgodilo, to je bilo nekje septembra, da je mene nekdo poskušal
                           podkupiti, da se ne bi udeleževal te komisije, češ naj bo komisija
                           nesklepčna, pa ne bo mogla razpravljati.</p>
                        <p>Koga zanima konkretno, imena ne bi povedal, mogoče bo prišel čas, bom
                           lahko povedal, lahko povem, da je prišel iz menadžerskih krogov. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Poslance bi samo opozoril, da ne ponavljajo, da gre tukaj za
                           kakršnekoli proceduralne zaplete. Stvari so bile popolnoma jasne in
                           čiste. Če so pa nekateri hoteli izzvati razne zaplete, je to njihova
                           stvar. Besedo ima Zvone Žagar.</p>
                     </sp>
                     <sp who="#sp.ŽagarZvone">
                        <speaker>ZVONE ŽAGAR:</speaker>
                        <p>Spoštovani poslanci, spoštovane poslanke, spoštovani predsednik.
                           Liberalna stranka izjemno ceni vsak korak, storjen z namenom, umiriti
                           vladno in parlamentarno krizo. Spoštuje tudi vsako potezo, ki ima namen
                           zaustaviti padanje gospodarske moči. Pozdravlja tudi vsakogar, ki se
                           trudi za utrditev položaja mlade slovenske države. Še posebej
                           izpostavljamo gospodarski vidik reševanja krize, ki je za nas temelje
                           samostojnosti oz. svobode in seveda pa tudi temelj suženjstva oz.
                           revščine.</p>
                        <p>Zato tudi cenimo napore gospoda kandidata, ki si je vzel čas, da po
                           svojih najboljših močeh eventualno pomaga državi. Ker pa so razmere pri
                           nas izredno zapletene, pa mislimo, da bi bodoči predsednik vlade moral
                           temeljito poznati vsaj gospodarske in politične razmere v državi. Bojimo
                           se, da gospod Voljč teh razmer ne pozna dovolj dobro. Čeprav mu priznamo,
                           da je znal dovolj dobro izkoristiti kandidaturo v promocijo bodoče
                           politične kariere, za kar so potrebne določene kvalitete. Od predsednika
                           vlade in tudi od kandidata za predsednika zahtevamo, da izpolnjuje
                           sledeče pogoje:</p>
                        <p>_ da ima osnovne voditeljske sposobnosti,</p>
                        <p>- da izhaja iz države,</p>
                        <p>- da ima stik s praktičnim življenjem in da je dokazal, da zna</p>
                        <p> voditi oz. uspešno voditi vsaj manjše podjetje,</p>
                        <p>- da razume, kako se investira in kaj je sploh to,</p>
                        <p>- da spoštuje slovenski narod, našo zgodovino, državo, tradicijo,</p>
                        <p> itd. in</p>
                        <p>- da mu nacionalna identiteta ni tuja.</p>
                        <p>Kolikor poznamo gospoda kandidata, ne izpolnjuje nekaterih od navedenih
                           pogojev. Hkrati pa se zavedamo, da tudi vlada gospoda Peterleta ne
                           izpolnjuje nekaterih pogojev. Želimo si, da bi čim preje imeli vlado, ki
                           bi lahko zadostila večini pričakovanj in potreb. V kandidaturi gospoda
                           Voljča ne vidimo rešitve boljše od te, ki jo imamo, zato bomo glasovali
                           proti zamenjavi vlade, še naprej pa si bomo, seveda po svojih močeh,
                           prizadevali k oz. prispevali k rešitvi za vse nas pomembnih razmerij v
                           obstoječih političnih in gospodarskih tokovih. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Franco Juri. Če se boste še oglasili, vam bom ...;
                           to je drugi opomin.</p>
                     </sp>
                     <sp who="#sp.JuriFranco">
                        <speaker>FRANCO JURI:</speaker>
                        <p>Žal smo danes sprejeli gospoda Voljča s toplino in folkloro nekdanjih
                           latinsko-ameriških parlamentov. Upam, da bo vse skupaj razumel kot
                           svojevrsten tropski pozdrav.</p>
                        <p>Že dolgo časa smo priče nekakšni vladni pat poziciji, kateri botrujejo v
                           glavnem dva dejavnika oziroma sklopa dejavnikov. Prvič, neučinkovitost
                           vladnega vodstva v usklajevanju različnih in kot kaže vse manj
                           kompatibilnih resorskih interesov, kar se je že neštetokrat pokazalo
                           bodisi v dogajanjih ob sprejemanju in po sprejetju republiškega proračuna
                           in tistega kar je gospod Voljč označil "divjega financiranja javnega
                           sektorja" bodisi z odstopi in zamenjavami nekaterih ključnih ministrov,
                           od gospoda Mencingerja, Kranjca, Bastla itd.</p>
                        <p>Kljub trudu in sposobnosti posameznih resorjev, je občutek ob pomanjkanju
                           pravega pristopa šefa vlade do učinkovite vladne in medresorske
                           strategije, ki naj omogoča vladanje, vse izrazitejši. Na vse to pa seveda
                           vpliva predvsem politična kriza znotraj vladne vladajoče koalicije in vse
                           bolj mučni strankarski obračuni, celo med posameznimi ministri. Splošni
                           blokadi dodaja svoje tudi konfuzija, ki smo jo danes še enkrat dokazali v
                           tem parlamentu.</p>
                        <p>Vendar ne dvomim, da nastala situacija zahteva v tem trenutku nekakšen
                           strankarski "time out" in umiritev žoge z vladno alternativo, ki bo
                           Slovenijo spremljala do volitev v kolikor - toliko normalnih družbenih,
                           gospodarskih in psihološko političnih razmerah. Pobuda neodvisnih
                           poslancev je mimo strankarskih pričakovanj, igric in raznih špekulacij
                           uspela prekiniti začarani krog nemočnega iskanja večinske rešitve.
                           Odločitev tokrat ni utemeljena na podlagi interesov ene ali druge
                           stranke, temveč na širšem, predvsem gospodarskem interesu ne toliko tega
                           parlamenta kot same družbe, ki od nas tudi danes pričakuje racionalen
                           razplet: delavstvo, podjetništvo, družbene dejavnosti, lokalni subjekti,
                           bančništvo itd.</p>
                        <p>Magister Marko Voljč je tako rekoč pravi človek, na pravem mestu, ob
                           pravem času. Strankarstvo in ideološko ni obremenjen. Kot priznani
                           vrhunski mednarodni strokovnjak že 13 let dokazuje svoje obvladovanje
                           sanacijskih pristopov do izredno zahtevnih in težavnih gospodarskih
                           razmer v Srednji Ameriki in seveda kot vodja tamkajšnjega sektorja
                           Svetovne banke, ene od najvišjih in najpomembnejših finančnih inštitucij
                           razvitega kapitalizma.</p>
                        <p>Skratka, ni dvoma, da imamo opravka z odličnim strokovnjakom, ki si je
                           svoje mesto zaslužil z učinkovitostjo, še ko se je večina strankarskih
                           prvakov v Sloveniji ukvarjala s samoupravljanjem ali z literaturo.</p>
                        <p>Osebno sem o magistru Voljču prvič slišal že pred leti med mojim daljšim
                           bivanjem v Mehiki. O njem so pohvalno govorili nekateri tamkajšnji
                           ugledni novinarji glavnega časopisa "Exelrsior" in univerzitetni
                           profesorji. Dejstvo, da magister Voljč živi zunaj Slovenije že razmeroma
                           daljši čas, v ničemer ne prejudicira njegove strokovnosti. Nasprotno. Ne
                           obremenjuje je s čustvenim in ideološkim nabojem, ki je značilen za nas
                           vse, tudi za podpisanega. Strokovnjak obvladuje sisteme, dinamiko in
                           modele razvoja. Kot visoki predstavnik svetovne banke ima celo
                           globalnejši in celo natančnejši vpogled nad podatki o vseh finančnih in
                           gospodarskih vprašanjih, ki nas zadevajo posredno ali neposredno.</p>
                        <p>Nenazadnje, če ta zbor sodi, da je tudi priznanje velesile, kot so
                           Združene države Amerike, eden od ključnih kratkoročnih ciljev mednarodne
                           strategije Slovenije in vključitev Slovenije v mednarodne finančne
                           inštitucije eden od poglavitnejših ciljev naše mednarodne finančno
                           gospodarske usmeritve, ni dvoma, da izvolitev magistra Voljča pomeni
                           približevanje tej možnosti.</p>
                        <p>Upam, da se bomo danes ravnali kot zreli poslanci in državljani, ne glede
                           na mizerno sliko, ki smo jo doživeli in posredovali tudi slovenski
                           javnosti na začetku tega zasedanja. Svoj glas bom seveda prepričano dal
                           za magistra Voljča.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Viktor Žakelj.</p>
                     </sp>
                     <sp who="#sp.ŽakeljViktor">
                        <speaker>MAG. VIKTOR ŽAKELJ:</speaker>
                        <p>Spoštovani predsednik, kolegice in kolegi poslanci. Ta visoki zbor bom za
                           trenutek zaposlil z mislijo, ki me je spremljala zadnja dva dni ob
                           prihodu kandidata mag. Voljča v Slovenijo v delu tiska in v delu drugih
                           medijev. Hkrati bo moja beseda kritike in pohvale. Pohvale za tiste, ki
                           ste bili dovolj trezni in trdni in ste o njemu, o programu, o prihodnosti
                           govorili stvarno, racionalno. Kritika gre pa tistim, ki ste v to
                           diskusijo vnesli emocije, vnesli iracionalnost, vnesli veliko tistega,
                           kar ne odlikuje Evropo, v katero se hočemo vključiti.</p>
                        <p>Nekateri ste šli v poskusih diskvalifikacije zopet v zgodovino. Lepo
                           prosim odpovejmo se temu, kajti, če bomo tako nadaljevali, bomo prišli do
                           kmečkih puntov, se vprašali ali so bili naši pradedje na pravi strani, pa
                           tudi tukaj se ne bomo ustavili, šli bomo še naprej do Valjhuna in
                           Črtomirja in ko tudi tu ne bomo znali odgovoriti, potem seveda se bomo
                           vprašali, kaj je prava stran. Hočem reči poskušajmo biti v današnji
                           diskusiji zreli, racionalni, razpravljajmo o problemih, ne  govorimo o
                           tistem, kar nas razdvaja iz preteklosti, iščimo tisto, kar nas druži v
                           naši skupni prihodnosti.</p>
                        <p>Drugo, kar mislim, da je obsojanja vredno, je linearna in pavšalna
                           kritika tega, kar je bilo storjenega zadnji dve leti. V delo je bilo
                           vloženo veliko pameti, energije in prizadevanja, tako sedanje izvršne
                           oblasti kot Skupščine in seveda tudi našega Predsedstva. V naši stranki
                           smo bili in bomo racionalni v odnosu do tega, kar smo skupaj storili.</p>
                        <p>In tretje. Če seveda stvari tako povzamemo, je za nas glasovanje o
                           zaupnici vladi, če s te strani pogledamo, nekaj povsem normalnega, je
                           legitimno, je legalno, je eden od načinov za preseganje krize, pozicije v
                           kateri smo se znašli.</p>
                        <p>Kateri so v naši stranki temeljni razlogi za to, da bomo podprli
                           kandidaturo mag. Voljča? Prvi razlog je, da seveda že najmanj kakšne tri
                           mesece traja vladna kriza, da seveda je komunikacija znotraj vlade šibka,
                           da so antipatije velike in da je zato seveda učinkovitost manjša kot bi
                           smela biti. Res je, kar je za televizijo povedal gospod Peterle, cilja se
                           na vrh, riba pač pri glavi, kot se reče, se ve kaj.</p>
                        <p>Drugo: tisto, kar mislim, da je naše skupno prepričanje, je, da se
                           moramo, potem, ko smo dosegli samostojnost in neodvisnost, odločiti in
                           preusmeriti intelektualne, človeške, materialne in druge potenciale za
                           utrditev našega gospodarstva. Mag. Voljč s svojimi referencami to
                           obeta.</p>
                        <p>In tretje. Tudi mi smo se povprašali kdo je mag. Voljč, tudi nam je bil
                           do nekje enigma, toda poiskali smo kar je pisal, o čemer je govoril, tudi
                           tisto, kar je govoril zadnje dva dni. Tisto, kar smo mi dobrega zaznali v
                           njem, je moč strniti v naslednje ugotovitve:</p>
                        <p>Bil je gotovo med nadarjenejšimi in prizadevnejšimi študenti ekonomske
                           fakultete, se nato pravzaprav že v Ljubljani potrjeval v finančnih
                           ustanovah; je med stotimi in tisočimi kandidati uspel priti v mednarodne
                           finančne inštitucije, se ne samo teoretsko, ampak tudi praktično,
                           potrjeval se je v zahtevnih projektih. Naj omenim samo v Srednji in Južni
                           Ameriki.</p>
                        <p>In seveda, kar je pomembno, ni do take mere kot morda vsi mi vpleteni v
                           naša, sedaj že lahko rečem, dokaj neproduktivna razhajanja in nasprotja
                           ideologizacije v Sloveniji.</p>
                        <p>In zato, iz teh razlogov, ki sem jih navedel, je mnenje poslancev
                           Socialistične stranke, da bomo gospoda mag. Voljča podprli pri
                           kandidaturi. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Milan Balažic.</p>
                     </sp>
                     <sp who="#sp.BalažičMilan">
                        <speaker>MILAN BALAŽIČ:</speaker>
                        <p>Hvala lepa za besedo. Spoštovani! Socialdemokratska unija Slovenije je
                           izven običajnih političnih in politikantskih prekucij že dalj časa
                           opozarjala, da nas je obstoječa vlada pripeljala v položaj, ko večina
                           ljudi, ki žive od svoje mesečne plače, enostavno ne more več zagotavljati
                           sebi in svojim družinam človeka vredno življenje. Veriga stečajev,
                           čakanje na delo doma, trajni tehnološki viški, zvišujejo število dejanske
                           brezposelnosti. Po podatkih iz decembra 1991 je nezaposlenih že 115.000,
                           med katerimi je največji del starih med 15 in 24 let. Ocenjujemo, da
                           znaša danes ta številka že 150.000 brezposelnih.</p>
                        <p>Zato trdimo, da je do sedaj plačal prehajanje podjetij v tržno ekonomijo
                           predvsem industrijski delavec. Socialna beda tega sloja je vzrok za
                           nevarno socialno bombo, ki se bo sama aktivirala, ker ti delavci zaradi
                           svojega položaja nimajo več česa izgubiti. Tak položaj je dokaz, da je
                           obstoječa vlada zapravila nekatere pomembne primerjalne prednosti na
                           področju gospodarske in socialne politike, v primerjavi z Vzhodno
                           Evropo.</p>
                        <p>Reakcije vlade na vse to so bile medle in deloma neučinkovite. Kar pa
                           zadeva razvojno politiko, pa je obstoječa vlada prva odgovorna za blokado
                           lastninske zakonodaje, ki je eden od pogojev za začetek novega razvojnega
                           ciklusa in gospodarskega preporoda.</p>
                        <p>Gospodarska politika vlade ni uspela izkoristiti okoliščine, da je
                           Slovenije glede zaposlenih v storitvenih dejavnostih na repu evropske
                           lestvice in so tu rezerve zelo velike. Seveda bi bil za to potreben
                           resnejši državni vzvod k prestrukturiranju gospodarstva iz pretežno
                           primarnih in sekundarnih dejavnosti na terciarne storitvene
                           dejavnosti.</p>
                        <p>Denar, ki ga je treba nameniti spremembam v gospodarski strukturi, kar je
                           pogoj za nov razvojni ciklus in za zaustavitev socialne bede je bil
                           očitno porabljen zgolj za državotvorne državne funkcije.</p>
                        <p>Poglejmo nekaj številk, ki nazorno kažejo neuspeh te vlade. Po 37-ih
                           letih rasti, od leta 1955, je bilo 32 let ugodnih za slovensko
                           industrijo. Leta 1991 in 1992 pa zabeležimo močan padec, ki bi ga lahko
                           šteli za žrtev prestrukturiranja, toda žrtve se plačuje,
                           prestrukturiranja pa ni. Tako je obstoječa vlada svoje prvo leto
                           zaključila s padcem industrijske proizvodnje -10,5%. V drugem letu pa je
                           nazadovanje industrijske proizvodnje uspela povečati na -12,4%. Novembra
                           1991 je v primerjavi z novembrom prejšnjega leta izvoz padel za -34,1%,
                           uvoz pa v istem obdobju za -42,7%.</p>
                        <p>Ne trdimo, da določen padec gospodarskih kazalcev ni nujen, toda v danih
                           okoliščinah bi lahko uspešnejša vlada gospodarila bolje. Medtem ko je bil
                           leta 1987 saldo izvoza in uvoza 39 in pol milijona dolarjev, 1988
                           presežek 364 milijonov dolarjev, 1989 še vedno dobrih 192 milijonov
                           dolarjev, je leta 1990, ko je krmilo prevzela nova vlada, pozitivni saldo
                           padel globoko pod minus in sicer -608 milijona dolarjev. V prvih devetih
                           mesecih 1991 pa je bil saldo še vedno močno negativen in sicer -263
                           milijonov dolarjev.</p>
                        <p>Medtem, ko so v letu 1989 realni osebni dohodki porasli za 18,4%, so v
                           letu 1990 padli za -26,5%, v prvih enajstih mesecih leta 1991 pa za
                           -35,7%. Samo od lanskega avgusta do novembra so plače v Sloveniji realno
                           padle za -23,8%. Zdaj pa so celo nižje, kot jih po vladnem predlogu terja
                           socialni pakt.</p>
                        <p>V lanskem letu je v povprečju bilo kar 793 podjetij blokiranih, kar kaže
                           na močno zaostren problem likvidnosti v slovenskem gospodarstvu v lanskem
                           letu in ga vlada pušča vnemar. V januarju se slika z likvidnostjo še
                           poslabšuje, saj je v povprečju kar 1100 podjetij blokirano iznad petih
                           let.</p>
                        <p>V naši stranki smo ves čas vladavine Peterletove vlade le-to opozarjali
                           na naslednje stvari.</p>
                        <p>Na zmanjšanje javne porabe; Pomembno zmanjšanje večine oblik javne porabe
                           in angažiranje večine ustvarjene vrednosti za nove gospodarske programe
                           je v tem času, ko niso bile ustvarjene možnosti za vstop tujega kapitala,
                           bila nujna naloga. Odpiranje novih delovnih mest v obetavnih programih, z
                           novo zaposlovalno politiko, bi bilo možno s kreditnimi spodbudami in
                           razvojnimi skladi, ki jih je ta vlada prevečkrat v glavnem zapravila ali
                           pa izničila njihove učinke.</p>
                        <p>Spodbujanje novih tržnih programov; Nujno je bilo in je še spodbujanje in
                           kreditiranje prodora naših podjetij z ustreznimi sposobnostmi na tuje
                           trge, kar že zlasti drži za gradbeništvo s predimenzioniranimi
                           zmogljivostmi, slabimi kreditnimi možnostmi, industrijo strojne opreme in
                           še nekatere druge industrijske veje, ki zaposlujejo veliko delavcev.</p>
                        <p>Socialna pomoč; Opozarjali smo in zahtevali uvajanje novih oblik socialne
                           pomoči, v večji meri navezane na razreševanje najpogostejših primerov
                           nezaposlenosti, torej bolj organizirano v smeri iskanja dela in
                           zaposlovanja delavcev, ki so nezaposleni ali delajo v programih, ki jim
                           ne morejo zagotavljati eksistence.</p>
                        <p>Vladni projekt javnih del ni stekel. Prav tako ni nove zaposlitvene
                           politike. Posebej je položaj drastičen na področju zaposlovanja mladih,
                           prihajajočih iz tako ali tako hirajočih tako imenovanih družbenih
                           dejavnosti.</p>
                        <p>Soodločanje zaposlenih; Obotavljanje te vlade, da bi pred skupščino
                           prišla z ustreznim zakonom je skrajno neodgovorno. V SDU menimo, da je
                           treba izkoristiti priložnost, da se o tem razpravlja skupaj z zakonom o
                           lastninjenju, saj bo le ta bistveno spremenil razmere med lastniki,
                           delodajalci in delojemalci, kjer se zavzemamo za optimalno, konstruktivno
                           partnerstvo.</p>
                        <p>Pravičnejši davčni sistem; Nasprotujemo uveljavljanju sedanjega davčnega
                           sistema v razmerah obubožanega delavstva, brez kakršnihkoli ustreznih
                           perspektiv. Ta sistem dela revne še revnejše in bogate še bogatejše in bo
                           bistveno vplival na ekstremno družbeno razslojevanje. Vladi smo
                           sugerirali, da naj se uvede, na osnovi socialnih analiz, prehodno obdobje
                           in onemogoči, da bi davki prizadeli naj ubožnejše sloje v Sloveniji. Toda
                           vlada očitno za to ni imela dovolj posluha.</p>
                        <p>Delavsko solastništvo; V naši stranki smo to vlado opozarjali na
                           čimprejšnjo uzakonitev, učinkovite in vplivne vloge sindikatov. Ker se
                           zavedamo, da so v Sloveniji delavci v najširšem smislu te besede,
                           ustvarili večino premoženja, ki ga kot družba imamo, smo zahtevali
                           spoštovanje sklenjenih kolektivnih pogodb in s tem povezano odmrznitev
                           plač, zakonsko obdelane modele delavskih odkupov z znatnimi popusti ter
                           priznanje lastninskega deleža delavcem v primeru prodaje podjetij.
                           Ustrezna ureditev tega vprašanja je pogoj za motiviranje zaposlenih in
                           novo gospodarsko rast. Tudi zato očitno vlada ni imela dosti posluha.</p>
                        <p>Sedaj je ura dvanajst. Namesto zdajšnje neučinkovite vladne politike,
                           velja postaviti novo generacijo strokovnih in učinkovitih ljudi, ki bodo
                           znali ustvariti pogoje za gospodarsko trdno in socialno pravično družbo.
                           Današnji čas terja bistveno boljšo ekonomsko in socialno politiko, ki pa
                           je ta vlada očitno ni sposobna zagotoviti. Zato podpiramo pot, ki vodi v
                           oblikovanje kompetentnejše vlade, kjer bodo imeli glavno besedo predvsem
                           ekonomski strokovnjaki.</p>
                        <p>Zato bomo tudi poslanci SDU ob glasovanju podprli izvolitev novega
                           mandatarja in tudi program, ki ga je danes predstavil skupščini.</p>
                        <p>Da zaključim. Peterletova vlada bo šla v slovensko zgodovino kot
                           politično uspešna vlada. Zdaj pa potrebujemo vlado, ki se bo dokazala in
                           podpisala s svojo gospodarsko in socialno uspešnostjo. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ivan Bizjak.</p>
                     </sp>
                     <sp who="#sp.BizjakIvan">
                        <speaker>IVAN BIZJAK:</speaker>
                        <p>Gospod predsednik, spoštovane gospe in gospodje! Nekoč pred kratkim sem
                           rekel, da mnogi poslanci pridejo v našo skupščino samo ob največjih
                           praznikih. Ob sprejemu ustave, ob osamosvajanju ali temu podobnih redkih
                           dogodkih. No, danes se je zgrnilo sem, zlasti iz nekaterih strank, prav
                           vse. Nekaterim ni bilo mar niti dolge poti iz precej oddaljenega
                           Albertvilla ali celo Lisbone. Zakaj torej gre, da je bilo vse to
                           potrebno?</p>
                        <p>Ne sprejemamo ustave, tudi osamosvajamo se ponovno ne. To smo, hvala bogu
                           vsaj kar zadeva to hišo, več ali manj opravili. Tistim, ki so se najbolj
                           polno številno, morda kot so napovedovali kar 100%, zbrali tukaj, gre
                           preprosto zato, da zrušijo to vlado, ki je izpeljala osamosvojitev. Tema
                           dneva danes je restavracija oblasti tistih starih strank in sil, ki so na
                           volitvah izgubile. Kar je povsem razvidno iz koalicije, ki se je strnila
                           ob predlogu za nezaupnico. Dali so ga nekateri neodvisni poslanci, vendar
                           pa teh je samo 12. Videli smo pa, kakšna koalicija se je ob tem
                           zbrala.</p>
                        <p>To pa samo po sebi pomeni zasuk in zanikanje programa, ki je dobil
                           večinsko podporo na volitvah. Prepričan sem, da volivci tistim, ki bodo
                           akterji tega zasuka, pa so nastopali z drugačnim programom, tega ne bodo
                           pozabili.</p>
                        <p>Za tak zasuk bi bilo potrebno dobiti mnenje volivcev. Zato smo slej ko
                           prej v naši stranki za čimprejšnje volitve, ne pa za tovrstne zasuke
                           znotraj tako sestavljenega zbora. Za rušitev vlade se je končno našlo
                           tudi ime. Nekdo, ki je bil pripravljen pristaviti svoj podpis za tak
                           posel, čeprav sam izjavlja, da vlada pravzaprav dobro dela.</p>
                        <p>Osebno mislim, da nima smisla naslavljati očitkov gospodu Voljču in
                           podrobno tehtati, kaj vse govori proti njegovemu mandatarstvu, razen
                           enega seveda. Že sam njegov pristanek na kandidaturo v danih okoliščinah
                           dokazuje, da ne pozna naše sedanje stvarnosti, razen če bi mislili, da je
                           avanturist, kar pa mu gotovo ne bi želel pripisati.</p>
                        <p>Da ne pozna stvarnosti pa dokazuje med drugim tudi že precej znan, lahko
                           bi rekli njegov razvpit intervju v "Gospodarskem vjesniku" ne tako davno
                           tega. Pravi naslov za očitke so zato brez dvoma tisti, ki so gospoda
                           Voljča potegnili v to avanturo in ki skušajo pahniti v avanturizem in
                           negotovost tudi našo državo. Ker ne prenesejo sedanje vlade, zlasti pa
                           nekateri ne njenega predsednika, bi jo vrgli kar brez novega programa na
                           hrbtu gospoda Voljča in na račun državljanov. Ob avanturah pa je vedno
                           najbolj koristno in streznjevalno premisliti v naprej kaj vse se lahko
                           zgodi in ob treznem premisleku nas avanturizem, če smo pametni, mine.</p>
                        <p>Poglejmo torej v kaj se spuščamo, če bi se na tako nepripravljen način
                           odločili za nezaupnico sedanji vladi. Pa recimo torej, da bo gospod Voljč
                           izvoljen za novega mandatarja. Videli smo kako se stranke, celo širši
                           krog od tistih, ki sedaj podpirajo predloženega kandidata, nikakor niso
                           uspele dogovoriti za zasedbo stolčkov in izdelavo programov takrat, ko so
                           bili v igri drugi mandatarji. Vprašanje je, kdaj bo, če bo sploh, gospod
                            eventualni novi mandatar, lahko predstavil svoje ministre in kdaj jih bo
                           ta zbor tudi izvolil, da o programu in njegovem izvajanju niti ne
                           govorimo. Danes predstavljena izhodišča, po mojem mnenju, ne
                           predstavljajo ničesar v svoji splošnosti, česar ne bi že vedeli in večino
                           tudi že sprejeli in to v mnogo bolj podrobni obliki.</p>
                        <p>Pa bodimo optimisti, da mi ne bo kdo očital črnogledosti, ki jo je v
                           zadnjem času v tej državi več kot preveč. Recimo torej, da bo v enem
                           mesecu lahko sestavil ekipo ministrov, ki bo imela toliko podpore, da bo
                           v tej skupščini potrjena. Mimogrede, ta podpora, po mojem mnenju, ne bo
                           prišla od vseh strank, ki danes navijajo za novega mandatarja. Od tega
                           trenutka izvolitve, pa do tedaj, da bo vlada novega mandatarja res začela
                           z delom, pa je seveda zopet potrebno, da steče precej vode.</p>
                        <p>Splošno znanih je tistih sto dni, ko se sveži vladi ne bi kaj preveč
                           gledalo pod prste in metalo polen pod noge. Ali lahko ta država prenese
                           tolikšen zastoj? Ali na lepem ne obstajajo več tiste silne napetosti,
                           tisti silni gospodarski in socialni problemi o katerih v tej hiši stalno
                           in tudi danes govorimo, ki jim baje ta vlada ni bila kos? Mar bo potem
                           bolje, če se na tem področju najmanj nekaj mesecev nič konkretnega ne
                           dela?</p>
                        <p>Po ustavi razrešena vlada opravlja tekoče posle. Kaj bo to pomenilo za
                           tiste ključne naloge, ki so pred nami? Kaj bo z zakonodajo, ki je
                           trenutno v proceduri v tej hiši in ko jo nujno potrebujemo? Kaj bo delal
                           parlament v tem času? Ali bo vlada ob tem, ko se nagibajo zadeve v neko
                           drugo smer, zmogla braniti tisto zakonodajo, ki jo je sama predložila,
                           tista vlada, ki bo opravljala tekoče posle? Kdo se bo v tem času
                           kompetentno pogajal s sindikati in z drugimi faktorji, ki bodo pač
                           izražali nezadovoljstvo. Ali bo to vlada v odstopu, ki opravlja tekoče
                           posle ali pa morda novi mandatar?</p>
                        <p>Katera vlada bo pripravila proračun, ki bi bil lahko v tej skupščini
                           pravočasno sprejet? Ali se je morda gospod kandidat, in to vprašanje
                           naslavljam na njega, dogovoril s strankami, ki ga podpirajo, za takšen
                           proračun, ki ga nakazuje v svojem programu? Brez proračuna, to pa trdijo
                           vsi in to lahko verjamemo, pa ta država ne bo delovala, ne bo delovala
                           niti na področju družbenih dejavnosti, niti na področju tistih tako
                           imenovanih državotvornih resorjev.</p>
                        <p>Poglejmo še manj optimistično napoved. Morda novi mandatar ne bo ponudil
                           programa, ki bi ga podprlo dovolj, danes še tako zagretih strank?
                           Prejšnji dogovori ob ponujenih mandatarjih kažejo, da se je prvotno
                           evforično navdušenje ob vsakem možnem mandatarju poleglo vsaj v dveh,
                           treh tednih. To pot izgleda še ni bilo dovolj časa za streznitev. Torej
                           kaj bomo storili, če bomo imeli izvoljenega mandatarja, brez ministrov,
                           ki mu morda medtem še poteče dopust? Mar mu bomo izrekli konstruktivno
                           nezaupnico, kar takšnemu brez vlade?</p>
                        <p>Gospe in gospodje, ob takšnih, po mojem trdnem prepričanju zelo verjetnih
                           predvidevanjih, bo institut konstruktivne nezaupnice izigran. Zavestno
                           smo ga vgradili v to ustavo, da bi preprečili nestabilnost vladanja,
                           negotovost, ki izhaja iz situacije, ko vlada opravlja le tekoče posle. Če
                           si kdaj ta država ne more privoščiti tovrstne neoperativnosti, je to
                           sedaj. Z današnjim morebitnim izglasovanjem konstruktivne nezaupnice
                           povsem sodeč utegnemo dobiti le papirnatega mandatarja, toliko, da bo
                           zadoščeno ustavi in nič več. Če bi bilo namreč možno kaj drugega, bi prav
                           gotovo uspel že kateri od poprejšnjih poskusov, ko so bili v igri vse
                           drugačni kandidati.</p>
                        <p>In če zopet za trenutek pustimo temne misli ob strani, postavimo, da bo
                           novi mandatar uspešno sestavil vlado in zedinil stranke, ki ga bodo
                           podpirale, ob nekakšnem programu; bo lahko sveže pečena vlada iz ljudi,
                           ki se morda do sedaj niso poznali ne med seboj, ne s področjem in okoljem
                           na katerem in s katerim bodo delali, bo lahko taka vlada res bolj
                           koordinirano delovala kot pa sedanja. To je namreč eden tistih najbolj
                           pogostih očitkov.</p>
                        <p>To je sicer retorično vprašanje, prav pa bi bilo, da bi si ga vsak
                           postavil, preden bo glasoval. Povsem sodeč tudi vlada morebitnega novega
                           mandatarja ne bo imela podpore v vseh treh zborih. Bo torej v času do
                           volitev lahko učinkovitejša? Prepričan sem, da tudi v tem pogledu ne. Bo
                           lahko po zagonskih težavah do novih volitev sploh kaj spravila skozi
                           parlament celo, če bodo volitve v najdaljšem zapovedanem roku? Veliko
                           vprašanje!</p>
                        <p>Kaj torej dobimo, če izglasujemo nezaupnico vladi? Novega mandatarja že,
                           pa tudi negotovost, izgubljanje časa. Trdim, da gre pri tem za skok v
                           prazno. Se splača iti skozi vse to samo za to, ker nekaterim ni všeč
                           sedanji predsednik vlade in drugemu kakšen minister? Da bomo pa na ta
                           način učinkoviteje prebili čas do naslednjih volitev, pa me ne bo nihče
                           prepričal. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Schwarzbartl ima besedo.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN ANTON SCHWARZBARTL:</speaker>
                        <p>Spoštovano predsedstvo, spoštovane gospe in gospodje poslanci. Moj govor
                           bo strankarski, ker menim, da je to porok za demokracijo, osebna stališča
                           so pa stvar dela tega parlamenta. Mislim, da je danes izborjena
                           demokracija na preizkušnji, ker imam občutek, da gre za spremembo
                           strukture oblasti in željo odložiti čimprejšnje volitve in povzročiti
                           agonijo vladanja. Osebno ne vidim razloga za zamenjavo vlade in gospoda
                           Peterleta. Nasprotno, vse mi govori v prid sedanji vladi in v podporo
                           premieru, ki je razmeram primerno in dovolj zavzeto ter uspešno
                           uresničeval usmeritve sprejete ob inavguraciji v tem parlamentu, posebno
                           kadar je bila prisotna benovelentnost opozicije.</p>
                        <p>To, da kandidat za mandatarja pričakuje podporo poslancev brez
                           strankarske zavezanosti in ne da bi ponudil drugačen koncept vladanja,
                           niti noče povedati koga želi za svojega sodelavca in kakšna je njegova
                           preteklost, me plaši. Zakaj? Kaj menim o kandidaturi kot član SKD?
                           Kandidat v ekspozeju trdi, kot smo mi vsi že dovolj časa, da potrebujemo
                           stabilno kreditno-monetarno in cenovno politiko, da moramo ozdraviti
                           banke grehov preteklega režima, da moramo znižati javno in splošno
                           porabo, zastaviti fiskalno politiko tako, da bomo varčevali in
                           produktivno vlagali, da se bomo prestrukturirali in tržno obnašali in
                           davke pošteno plačevali, da potrebujemo lastnika - gospodarja, ki je
                           odgovoren na trgu in pri prevzemanju rizika za zmote, da potrebujemo
                           menadžerje z idejami in visoko poslovno moralo, ki je kredibilna v svetu,
                           da mora biti znanost aplikativna, politika plač socialno naravnana,
                           vzgoja mladeži pa prežeta s pozitivnimi vrednotami. To zadnje sem dodal
                           sam, ker v ekspozeju vrednostnih sodb poslovne in splošno moralnih norm
                           nisem zasledil, razen ob grožnji potencialnih socialnih nemirov.</p>
                        <p>Kajne gospe in gospodje poslanci kakšna modrost veje iz povedanega! Kaj
                           takšnega še v tem visokem domu ni bilo slišati, tudi takrat ne, ko smo
                           poslušali in ploskali ekspozejem predsednika republike ali zunanjega
                           ministra, a jih nismo izglasovali, ker niso bili naravnani na večinski
                           okus po demokraciji, ampak so zaudarjali po Beogradu.</p>
                        <p>Povedal pa je kandidat nekaj, kar ne bi pričakoval od bivšega komunista,
                           posebno še, če poslušam in berem mnenja opozicije po katerih je vlada
                           zanič, gospod Peterle pa nesposoben obvladati preko dvajset glavo množico
                           ministrskih interesov vseh barv in zaradi nestrinjanja s premierom nihče
                           ni pripravljen odstopiti. Pravi namreč ta gospod Voljč, da nima veliko za
                           spreminjati, nič atraktivnega ponuditi in da so rezultati dve letne
                           demokracije spoštovanja vredni. Danes je sicer omenil napake, jih pa ni
                           razdelal, bi pač nadaljeval začeto in zastavljeno, predvsem pa uresničil
                           že doseženo. Zanimivo.</p>
                        <p>Zakaj potem sploh menjava vlade in prvega ministra. Pa ja ne zato, da bi
                           sedaj brez truda nekdo požel uspeh, ki je na vidiku, saj vsi vemo, da je
                           dno gospodarske krize doseženo. Ne vem, ali je takšno govorjenje samo
                           nepoznavanje nekoga, ki je prenovo te države opazoval iz varne
                           oddaljenosti in ni bil povsem na tekočem o boju z in med kameleoni. Saj
                           so informacijski viri bili v glavnem opozicijska glasila, katerih miselni
                           vzorci datirajo še iz vladavine enoumja. Ne vem niti, ali je kandidat bil
                           na plebiscitu, volitvah, proglasitvi samostojnosti?</p>
                        <p>Končno je in mora biti mandatar tudi aktivna politična osebnost. Moti me
                           in plaši njegova politična neopredeljenost in strokovna vzvišenost
                           eksperta nad politiko, ki naj bi samo podpirala nekakšno liberalno
                           naravnanost ponujenih vladnih predlogov. Vprašujem se, ali ni to morda
                           trojanski konj, oz. podtaknjeno kukavičje jajce nadstrankarske kompetence
                           ali ekspertne vlade, ki se želi promovirati in preizkusiti skozi besede
                           kandidata za mandatarja iz daljne dežele? Prepričan sem, da ga ne bo
                           promoviralo povedano, ampak ga bo pokapala njegova preteklost. Zaupanje
                           ljudstva in izkušnje preteklosti pač ne gre zlorabiti. Zaupanje,
                           verovanje in prepričanost namreč niso zapisani na obrazu ne v besedah
                           neznanca.</p>
                        <p>Pa poglejmo. Kandidatu ne zaupam zaradi njegovega preteklega zavzemanja
                           za vrednote, ki so izhajale iz članstva v stranki, katere rezultate danes
                           merimo z nekajkratnim zaostankom za deželami, ki so bile pred 50 leti na
                           isti stopnji razvoja kot mi. Trditi, da se je 20 let pripravljal na to
                           funkcijo, je roganje izvojevani demokraciji in posmeh sedaj
                           neopredeljenega človeka, vrednotam razvitega sveta. Saj se menda ni
                           pripravljal za ta sistem, ki mu še dve leti ne štejemo, ampak verjamem,
                           po</p>
                        <p>naročilu in za potrebe realsocialističnega sistema, Popitovega ali
                           Kardeljevega tipa, ali pa celo po naročilu teh, ki so bili na oblasti
                           prej in so brez sramu še danes.</p>
                        <p>Nasprotno pa gospodu Peterletu zaupam, saj se njegove vrednostne sodbe o
                           tem, kaj je prav in za narod koristno, niso spremenile od vsega začetka,
                           ko so drugi svoja prepričanja prodajali za kariero in še danes nas je
                           nekaj, ki nas ni sram pokončne drže v preteklosti.</p>
                        <p>Drugič. Tudi kandidatu ne verjamem, zakaj stališča, ki jih je pred
                           kratkim, a že v demokraciji, zagovarjal glede lastne monete in
                           lastninjenja, sicer ne zanikuje, jih pa lahkotno proglaša za zmotna, o
                           drugi preteklosti pa noče govoriti, ali pa  vprašanja proglaša za
                           bulvarska in smešna. Kako naj po tem, verjamem, da stališč, ki jih
                           zagovarja danes, čez čas ne bo proglasil za zmotna in bo skupaj z
                           izbranimi ministri, zdrsnil v kolesnice miselnih vzorcev utopičnega
                           sistema, ki nas je pol stoletja varal in zavajal, obljub pa ni
                           izpolnjeval zaradi lastnih koristi, sprevržene morale, negativno
                           selekcioniranih kadrov in njihove manj tenkočutne vesti, po kateri so
                           svoje početje tudi opravičevali.</p>
                        <p>Verjamem pa v iskrenost gospoda Peterleta in večine ministrom, da bodo
                           zagovarjali demokratičnost v politiki in tržnost ter jasno lastninsko
                           naravnanost v gospodarstvu in nas tako postopoma, pa vendarle izvlekli iz
                           globoke krize, v katero smo bili pahnjeni. Ali me je morda prepričal z
                           argumenti? Tudi ne, saj jih ni operacionaliziral. Floskule ne štejejo. Ne
                           vem namreč kako bo znižal javno in splošno porabo. Na čigav račun, ko vsi
                           vemo, kako močni so lobiji in tudi, da ima vsak svoje opravičilo za
                           nadaljevanje v preteklosti izbojevane pravice do porabe nad
                           možnostmi.</p>
                        <p>Omejevanje nominalnih sider, ki so pokopale nekoč zelo samozavestnega
                           gospoda Markovića, pa me spominja na sistem, ki ni upošteval in izhajal
                           iz tržno in lastninsko urejene logike, ampak je vlogo razmerij med
                           lastnikom, delojemalcem in managerjem urejal administrativno,
                           tehnokratsko, z ekspertnim Izvršnim svetom tam, nekje v Beogradu, tudi ob
                           pomoči slovenskih strokovnjakov.</p>
                        <p>Nasprotno pa so mi instrumenti za obvladovanje porabe nad ustvarjenim pri
                           vladi gospoda Peterleta vsaj jasni, če se že z vsem ne strinjam. Predvsem
                           so pa znova in znova minirani pri vsakem zakonu in dogovoru, ki samo
                           nakazuje rešitve v pravo smer. Popuščanje v tem nas lahko pripelje blizu
                           sistema gospodarsko skorumpiranih in totalitarnih režimov Južne Amerike,
                           s katerimi bi nas kandidat rad primerjal in izkustveno obogatil. Hvaležno
                           odklanjamo takšne izkušnje.</p>
                        <p>Mi smo v Evropi. Ta nas je sprejela in potrdila usmeritve sedanje vlade,
                           ekscese pa imamo še čas popravljati brez neopredeljenih in kompetentnih
                           ministrov. Želim si pa neopredeljene uradnike v ministrstvih in skorajšno
                           reorganizacijo državne uprave.</p>
                        <p>Izjava, da bo zastavljeno in doseženo nadaljeval bolj dosledno in s
                           pričakovano večjo podporo poslancev - stranke mu nekam ne ležijo - pa
                           kaže najmanj na naivnost. Zahteve po odvezi strankarski privrženosti,
                           predvsem poslancev koalicije ne smemo enačiti s krščansko odvezo. Tej
                           sledi pokora in sklep o poboljšanju. V tem primeru pa gre za odvezo, ki
                           naj omeji dobro. Mislim pa, da gre bolj za nepoznavanje razmer, Predvsem
                           pa za preračunljivo oblasti željnost dela opozicije, katere žrtev je po
                           mojem mnenju. Zakaj skozi usta neznanca in s pomočjo njegovega doseženega
                           priznanja, želijo preslepiti del poslancev, da bi glasovali zanj.</p>
                        <p>Mačka v žaklju nikoli nisem kupoval. Na podporo poslancev, neodvisno od
                           strankarske zavezanosti pa gledam v luči demokratičnega centralizma. Saj
                           se še spominjate, tovariši, tega strah vzbujajočega termina. V njem je
                           beseda 'demokratični' odveč. Zato spoštujem odločitev gospoda Drnovška,
                           ki je to past pravočasno odkril in spoznal, kam vodi splošna strankarska
                           ali poslanska podpora vladi, da ne rečem konsenz, v čase, ko je bil
                           vsakdo dober mandatar, saj za zgrešene poteze, ki jih je vlekel, ni
                           odgovarjal.</p>
                        <p>Neumnosti plačujemo vsi, o kazni pa se še nismo pogovarjali. Nasprotno,
                           še avreolo sestopa z oblasti so pridelali in malo je manjkalo, da bi
                           ljudstvo zopet vzklikalo "štiri noge - dobro, dve nogi - bolje", kot v
                           Orwelovi "Živalski farmi".</p>
                        <p>Ne, spoštovane gospe in gospodje poslanci, povratka v enostrankarski
                           sistem tudi najnežnejše vrste in enoumja samoupravnega tipa me je strah.
                           In vehementna podpora dedičev nekega sistema, ki se še svojega
                           političnega porekla in imena sramuje, ne pa metod in ravnanja, me
                           plaši.</p>
                        <p>Zato bi gospodu kandidatu toplo priporočil, da iz razprave spozna, da
                           njegov čas še ni prišel in da se raje častno umakne do volitev in tako
                           umiri žogo, vladi in nam v parlamentu pa omogoči normalno delo. Povem
                           tudi, da kolegicam in kolegom predlagam, da moja stališča še sami
                           podprejo in raje z benevolenco sedanji vladi omogočijo uresničitev
                           ciljev, ne pa blokade njenega in parlamentarnega dela.</p>
                        <p>In še, za božjo voljo, ne zamenjujte kometa s soncem, zakaj sonce daje
                           življenje in rast, komet pa samo sveti in še to kratek čas. Hvala lepa.
                              <stage>(Ploskanje.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Peršak.</p>
                     </sp>
                     <sp who="#sp.PeršakAnton">
                        <speaker>ANTON PERŠAK:</speaker>
                        <p>Spoštovani poslanci in poslanke! Na seji poslanskega kluba članov
                           Demokratske stranke, ki je bila skupna z glavnim odborom, sem bil
                           zadolžen, da pojasnim stališče tega kluba.</p>
                        <p>Klub je sprejel naslednje stališče: Demokrati ponovno ugotavljamo, da
                           novih volitev ni mogoče pripraviti in izpeljati pred koncem leta 1992,
                           kar je pokazala tudi razprava in odločitve na seji Ustavne komisije in
                           odločitve na seji Ustavne komisije, ki je bila včeraj. Za slovenske
                           državljane in naše gospodarstvo je vsak mesec dragocen, zato si demokrati
                           prizadevamo za gospodarsko bolj kompetentno vlado. Nočemo, da bi
                           prihodnji meseci postali zamujena priložnost za Slovenijo.</p>
                        <p>Nekoordiniranost vladnega dela, ne sodelovanje z drugimi nosilci
                           ekonomske politike v Sloveniji, dejstvo, da vlada v mnogih primerih nima
                           več večine v parlamentu, da ne more zagotoviti sprememb v gospodarskem
                           sistemu, ki bi omogočale nastanek sodobnega tržnega gospodarstva, da ni
                           kooperativna, da pogosto ne spoštuje parlamentarne procedure, vodi ne
                           samo v poglabljanje gospodarske krize, ampak tudi v krizo v duhovni
                           produkciji in onemogoča prepotrebno iskanje konsenzov in kompromisov v
                           slovenski politiki.</p>
                        <p>Demokrati zato podpiramo kandidaturo gospoda Voljča, v svetu
                           uveljavljenega gospodarskega strokovnjaka, ki pozna vključevanje tujih
                           investitorjev, razvoj gospodarstva in pospeševanje novih razvojnih
                           ciklusov. Njegov program je kljub omejenemu in kratkemu mandatu
                           uresničljiv, jasen, operativen in ideološko neobremenjen.</p>
                        <p>Spremembe, za katere se zavzemamo, omogočajo zavarovanje pridobitev
                           procesov osamosvajanja in mednarodnega uveljavljanja Republike Slovenije
                           in daje zagotovila za najosnovnejšo koordinacijo dela vlade za čas do
                           volitev.</p>
                        <p>Nekaj tez naj pojasnim. Teza o ne možnosti izvedbe volitev: vsi veste, da
                           je za izvedbo volitev do razpisa volitev potrebno sprejeti 8 do 9
                           zakonov. Dva, trije od teh zakonov se v zasnovi kažejo. Še noben ni
                           izdelan niti v obliki tez, kaj šele v obliki osnutka. Po gradivu, ki ga
                           je predložila strokovna služba skupščine, bi, če bi želeli izvesti
                           volitve junija, morali včeraj ali danes sprejeti osnutek zakona, da bi s
                           tem omogočili normalno proceduro za vnaprej in razpis volitev konec
                           marca, da bi bile volitve možne junija. Medtem ko 6 ali 7 zakonov pa niti
                           v obliki tez še ni jasnih in šele včeraj smo se pravzaprav dogovorili,
                           kdo naj bi te zakone izdelal.</p>
                        <p>Odklanjam tudi eventualni očitek, ki se večkrat pojavlja, da smo stranka,
                           ki zavira volitve. Vi veste, da je naša stranka pristala, čeprav je imela
                           v začetku drugačno stališče, pristala, da se volitve v Državni zbor
                           izvedejo po proporcionalnem sistemu ravno zato, da bi volitve omogočili
                           čimprej.</p>
                        <p>Kar zadeva tezo in to o problemu procedure in vlade v odnosu do procedure
                           v skupščini; en sam primer. Vlada je predložila osnutek zakona o
                           proračunu 1. decembra. Ta zakon po normalni proceduri niti teoretično ni
                           mogel biti več sprejet v normalnem roku, se pravi, do novega leta. Po
                           drugi strani je pa zahtevala od nas v skupščini, da se odpovemo svoji
                           pravici do razprave in da se odpovemo zahtevi po normalnih rokih, zato,
                           da bi potem omogočili sprejem zakona.</p>
                        <p>In še teza, ki se večkrat pojavlja, češ, da je gospod Voljč neznan. Moram
                           povedati, da je v glavnem odboru naše stranke najmanj polovica ljudi iz
                           gospodarstva in oni so nam zagotovili, da predvsem ljudem iz gospodarstva
                           ni neznan, niti ni neznano to, kar misli.</p>
                        <p>Na koncu bi pa povedal, če dovolite, dve, tri moralistične pripombe glede
                           na dosedanjo diskusijo in glede predvsem na to, kar se je dogajalo v
                           medijih. Rad bi rekel, da tudi, če bi držala teza, da je gospodu Voljču
                           pomagala na položaj oziroma do službe v Svetovni banki nekdanja politika,
                           mu pri napredovanju v tej inštituciji, ki je v Sloveniji zelo cenjena in
                           katere člani zelo želimo postati, najbrž ta politika ni mogla
                           pomagati.</p>
                        <p>In drugič, nikakor ne bi želel živeti v družbi, v kateri bi morali sinovi
                           odgovarjati za resnične ali domnevne napake svojih prednikov. Družbe, ki
                           temeljijo na takem imperativu, so globoko tragične in njihova prihodnost
                           je bila po navadi kratka.</p>
                        <p>In na koncu še polemičen odziv na diskusijo gospoda Schwarzbartla, glede
                           stališča do monetarne suverenosti Slovenije. Najbrž se boste spomnil, da
                           je ta skupščina na dan, ko je glasovala o zakonu o slovenskem denarju,
                           glasovala proti stališču vlade ali dela vlade in tudi stališču
                           predsednika sedanje vlade, ki je tudi zagovarjal, da se odločitev odloži
                           ali pa, da se vladi da mandat, da izvajanje te odločitve lahko odloži.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Gospod Hubert Požarnik.</p>
                     </sp>
                     <sp who="#sp.PožarnikHubert">
                        <speaker>DR. HUBERT POŽARNIK:</speaker>
                        <p>Spoštovani predsednik, spoštovane poslanke in poslanci! Osebno ne sodim
                           med tiste, ki mislijo, da je vlada gospoda Peterleta najboljša. Z vami
                           delim mnenje, da so mnoga ministrstva pod kritiko in dopuščam možnost, če
                           nekoliko z ironijo rečem, da ima ta vlada morda več simpatizerjev v
                           nebesih kot na zemlji. Vendar za to stanje, za to, koliko simpatije ima,
                           za to vzdušje nezadovoljstva z vlado moram reči, ni kriv, po moje niti v
                           celoti odgovoren, njen predsednik.</p>
                        <p>Mislim, da za to vzdušje močno skrbijo mediji. Mislim, da se lahko
                           strinjate, da smo priča dokaj neokusni kampanji blatenja, obrekovanja
                           itn., ki je pod nivojem, kakršnega si danes recimo dovolijo v eni
                           demokratični družbi na zahodu, v eni razviti državi, na račun svojega
                           predsednika. Za to vzdušje in za to oceno moram reči, skrbijo tudi razni
                           ministri. Ne smemo pozabiti, da je gospod Peterle velik del ministrov
                           dobil, ne pa jih izbral; lahko rečem, da 1/3 ministrov že od samega
                           začetka skuša zrušiti predsednika vlade na vse možne načine in jadikujejo
                           okoli, da ne zna voditi vlade.</p>
                        <p>Dovolite mi čisto osebno repliko: kot psiholog, ki sem že marsikaj videl,
                           lahko povem, da najbolj jadikuje, da ne zna voditi tisti, ki je v bistvu
                           nevodljiv, ki sploh ne potrebujejo predsednika vlade, ampak dreserja in
                           še tisti, kot veste ne uspe vsakega zdresirati, "svako jake primadone",
                           ki, če jim kdorkoli karkoli reče, zatulijo do nebes, da gre za
                           demokratičen centralizem itn. Skratka, pa tudi moram reči, za ta vtis o
                           tej vladi močno skrbijo tudi nekatere skupine poslancev v tej skupščini,
                           skrbijo za to, da se ustvarja vtis v javnosti o nekih kaotičnih razmerah,
                           da se neprestano vzdržuje namesto nekega ustvarjalnega nemira nekakšen
                           politični nemir v slovenskem prostoru in skrbijo za to, da je seveda ta
                           parlament tudi vedno manj učinkovit.</p>
                        <p>Strinjam se, da ta vlada zasluži posebno kritiko na področju
                           gospodarstva. Toda menim, da moramo biti pa toliko pravični, da se moramo
                           pa tudi zavedati izjemnih problemov s katerimi se je srečala in tudi
                           izjemnih okoliščin v katerih je bila prisiljena reševati do sedaj
                           nakopičene probleme. Mislim, da vsak med vami pozna t.i. zavorno pot,
                           tudi če bi svetovni prvak vzel krmilo v roke in pritisnil na zavoro bi
                           šel avto še nekaj časa v nezaželeno smer in vendar verjetno nihče ne bi
                           očital vozniku, da je nesposoben, da je on kriv, da gre avto še nekaj
                           časa naprej. Mislim, da ta zavorna pot o kateri govorim in katero mi
                           sedaj skušamo naprtiti samo tej vladi in njenemu predsedniku, da govorijo
                           marsikateri podatki, da smo bolj uspešni kot v marsikateri drugi
                           državi.</p>
                        <p>Pred seboj imam najnovejše statistične podatke o družbenem proizvodu,
                           bruto družbenem proizvodu za leto 1991. Padec v vseh teh
                           realsocialističnih državah, ki so sedaj prešle na nov način
                           gospodarjenja, na bolj demokratične razmere. Bolgarija v letu 1991 padec
                           20 %, Čehoslovaška padec 10 %, Vzhodna Nemčija padec 20 %, Romunija padec
                           17 %, ostali deli Jugoslavije 15 %. Slovenija 10 %. Tudi, če mi pogledamo
                           dohodek na prebivalca v lanskem letu, vam bo povedal, da le ni tako kot
                           si nekateri tukaj želijo prikazati. Recimo izraženo v US$ na osebo.
                           Poljska 1790 US$, Bolgarija 2320 US$, Madžarska 2590 US$, ostali del
                           Jugoslavije 2920 US$, Čehoslovaška 3450 US$, Portugalska 4050 US$,
                           Slovenija 5000 US$.</p>
                        <p>Ne bom vas mučil še z drugimi pokazatelji, mislim, da močno in zavestno
                           nekateri hipohondrično navijajo in prikazujejo stanje. Tako, da skušam
                           biti samo pravičen. Sedaj naprej, to so bile moje osebne opazke, sedaj
                           bom povedal še stališče Zelenih Slovenije.</p>
                        <p>Reči moram, da Zeleni Slovenije nimajo popolnoma nič proti osebnosti mag.
                           Voljča. Popolnoma nič ne dvomimo v njegovo strokovnost in popolnoma nič
                           ne sumimo v njegove dobre namere. Vendar moram reči, da nas njegov nastop
                           v prejšnjih dneh, kolikor je bil objavljen, niti danes, ni prepričal. Bil
                           je preveč deklarativen, bil je preveč splošen, povedal je to, kar mi
                           večinoma sami vemo ali pa je povedal to v kateri smeri itak že vlada išče
                           rešitve.</p>
                        <p>Imamo pa tudi druge pomisleke. Nekateri so bili tukaj že izrečeni, zato
                           ne bom vseh nanizal. Recimo, kaj lahko naredi novi predsednik vlade v
                           nekaj mesecih do volitev. Menimo tudi, da sama zamenjava ob sedanji
                           tridomni skupščini in sedanjih razmerah moči v skupščini ni pravi korak
                           naprej. Ne zagotavlja nikakršne resnične rešitve. Nadalje menimo, da
                           eventualno imenovanje novega predsednika vlade na predlagani način, da bi
                           to še bolj zastrupilo politično vzdušje v Sloveniji in še bolj
                           paraliziralo delo vlade in skupščine v prehodnem obdobju.</p>
                        <p>Zato bi rad še enkrat ponovil. Zeleni Slovenije imamo vrsto kritičnih
                           pripomb na račun sedanje vlade. Posebno na področju gospodarstva,
                           socialne politike, varstva okolja itn. Prav zato pa se že ves čas tudi
                           zavzemamo za čim prejšnje volitve. To pomeni hkrati, da smo za to, da
                           državljani Slovenije sami izberejo tiste, ki jim zaupajo in katerim bodo
                           naložili, da bodo v prihodnje najbolje zastopali njihove interese. Reči
                           moram, da ta hip ne sprejemamo ocen, da ni možno že v spomladanskem delu,
                           zlasti pa v jeseni, izpeljati te volitve, če je seveda za to prava volja.
                           Mislim pa, da nekateri samo deklarativno to razlagajo in da skušajo, in
                           to je ravno danes primer, mimo teh volitev se dokopati do oblasti.</p>
                        <p>Če zaključim. Poslanci Zelenih Slovenije iz teh in drugih razlogov, ki
                           sem jih omenil, ne bomo podprli izvolitev mag. Marka Voljča za novega
                           mandatarja. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod Valentin</p>
                        <p>Prelovec ima besedo.</p>
                     </sp>
                     <sp who="#sp.PrelovecValentin">
                        <speaker>VALENTIN PRELOVEC:</speaker>
                        <p>Spoštovani zbor, spoštovano predsedstvo! Do tega zasedanja je nedvomno
                           prišlo po precej planiranem teku, da je to zasedanje nastalo kot
                           posledica nečesa, kar se je dalj časa pripravljalo. Nedvoumno je ta
                           ugotovitev popolnoma točna. Kriza, ki je nastala, je vzrok tistega, kar
                           se je dogajalo pred našimi mandati, z začetkom naših mandatov, z našo
                           željo ali pa brez naše želje, vsaj ne z željo vseh. Da je vlada v tem
                           obdobju  naredila ogromno, to je zapisano in povedano in mislim, da o tem
                           ne bi veljalo govoriti tu, lahko pa ji očitamo marsikaj. In če rečem malo
                           porogljivo, bom povedal, da je</p>
                        <p>njena največja napaka, da ni kupovala socialnega miru, da je prekinila s
                           prakso, ki je bila našemu prostoru še in še poznana. Gradili smo tovarne,
                           vsi smo bili tam zaposleni, veselo domov nosili plače, kaj pa danes ta
                           tovarna proizvaja, kaj dela, kaj prodaja, to je čisto drugo vprašanje. To
                           jaz smatram, kot kupovanje socialnega miru. Res, vsi smo bili
                           zadovoljni.</p>
                        <p>Danes istočasno kažemo s prstom na to vlado, da je povzročila odnosno, da
                           je tik pred eksplozijo socialnega miru. To govorimo nonstop. Prej sem
                           slišal iz podatka, da je povprečni nacionalni dohodek 5.000 dolarjev na
                           prebivalca, pa recimo, da vzamemo to malo z rezervo, ko se bo to
                           preverilo, bomo ponovno lahko govorili o teh cifrah, vendar mislim, da so
                           te teze mnogo, mnogo prenapihnjene. V samem začetku sem povedal, da se je
                           ta dan približeval načrtovano in to lahko podkrepim, ker sem bil priča
                           tega dogajanja, lahko govorim, ker bom govoril absolutno resnico, za
                           katero stojim vsak trenutek, za katero je veliko dokumentov, ki bodo
                           lahko to potrdili. Nič nisem bil presenečen, ko sem zagledal pred seboj
                           iz svojega zbora 10 poslancev, ki so povabili gospoda mandatarja. Namreč
                           vseh teh 10 poslancev, je bilo zelo vztrajno vseskozi na strani blokade
                           sprejema lastninske zakonodaje. To se pravi, to se je pripravljalo.</p>
                        <p>Drugo, z lastninsko zakonodajo smo blokirali spremembe v našem prostoru,
                           gospodarske spremembe, ki naj bi tako pričakovano prinesle novo
                           zaposlovanje, da bi omogočili tujemu kapitalu, ki bi z zaupanjem prenesel
                           svoj delež na priimke, na točne  naslove, da bi se začela končno odpirati
                           delovna mesta. Težko bomo tisti ali pa bodo tisti, ki so blokirali to
                           zakonodajo, tistim nezaposlenim, ki so na robu preživetja, kar z izredno
                           močjo poudarjamo, dopovedali, da so sokrivci tega. To bodo zelo težko
                           dopovedali, ampak slovenskemu prostoru je to treba povedati.</p>
                        <p>Ko smo mi blokirali vse spremembe v skupščini smo blokirali svoj razvoj,
                           svoj napredek, smo mi našemu gospodarstvu rekli ne, zato, da bomo
                           povzročili krizo. Kriza je tukaj in danes o njej razpravljamo. Jaz
                           gospodu mandatarju ne bi nič posebnega povedal, poln je hrabrosti, da je
                           tako hitro verjel in tako hitro prišel. Vemo pa, da hrabri dobijo lahko
                           dve stvari.</p>
                        <p>Prva skrajnost, velik uspeh, druga skrajnost, padec za dolgo časa.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Rajko Pirnat.</p>
                     </sp>
                     <sp who="#sp.PirnatRajko">
                        <speaker>DR. RAJKO PIRNAT:</speaker>
                        <p>Spoštovani gospe in gospodje. Ko so avtorji in režiserji tretjerazrednih
                           in odrskih del v času klasicizma stvari tako zapletli, da se še sami niso
                           več znašli, so poslali na oder igralca preoblečenega v boga, ki je imel
                           odgovor na vsa vprašanja in ki je znal rešiti vse probleme. Ta prijem je
                           dobil celo tehnično ime "Deus Ex Machina". In avtor ter režiserji
                           nezaupnice, strmoglavljena vlada ali kakorkoli že to imenujemo, so tudi v
                           zadnjih dveh do treh mesecih tako zapletli položaj, da se sami več ne
                           znajdejo in so zdaj poskusili z istim prijemom.</p>
                        <p>Vendar, mi nismo v tretjerazrednem klasicističnemu odrskem delu in seveda
                           gospod Voljč ni "Deus Ex Machina". Jaz nalašč nisem pripravil svojega
                           govora prej, ker me je zanimalo kaj bo povedal in kakšen bo program mag.
                           Voljča. Moram reči, da me to, kar je napisano in kar je povedal, ne
                           prepriča.</p>
                        <p>Program je zbirka ciljev in lepih želja, ki bi jih lahko prevzeli iz
                           kakšnega mnogo bolj razdelanega vladnega programa. Program ne pove, kako
                           se bo izvajal, je neoperativen. Ne pove kakšna od teh lepih želja in
                           kakšen od teh ciljev bo dosežen, kako zmanjšati javno porabo in uvesti
                           restriktivno fiskalno politiko, kako obvladati cene. Največkrat se v
                           tekstu pojavlja izraz ustrezen; ustrezen zakon o javnem dolgu, ustrezna
                           politika trošenje javnega sektorja, ustrezna trgovinska, carinska in
                           davčna politika in tako dalje.</p>
                        <p>Jaz seveda razumem, da programa ni bilo mogoče pripraviti na hitro,
                           vendar pa se že te lepe želje in ti cilji pojavljajo v parih, ki že na
                           tej splošni neoperativni ravni kažejo na neizvedljivost. Tako ne gresta
                           skupaj restriktivna fiskalna politika, in zagotavljanje velike socialne
                           varnosti. Tako ne gresta skupaj restriktivna denarna politika in
                           spodbujanje izvoza s tečajno politiko. V programu se govori o zavzemanju
                           za finančno disciplino, hkrati pa predlaga blokiranje plačevanja
                           obveznosti do podjetij in do države za tista podjetja, ki so izgubila
                           trg. To pa so mnoga ali skoraj vsa.</p>
                        <p>Edino mesto, kjer je progam bolj operativen, je poglavje o lastninjenju,
                           kjer očitno podpiramo del odplačane privatizacije, z zelo prevladujočim
                           položajem tistih, ki bodo kaj od družbene lastnine kupili. Jaz ne bom
                           ponavljal vseh argumentov, ki smo jih neštetokrat že povedali o
                           lastninjenju. Vsi vemo, da to ni strokovno, ampak politično vprašanje,
                           kajti gre za vprašanje, kako in komu se sedanja razdeli družbena
                           lastnina.</p>
                        <p>In ker gre za edini del programa, ki je operativen, ki je izvedljiv in je
                           ta del seveda političen, me to tudi prepričuje, da niti pri programu niti
                           pri morebitni vladi mandatarja "in spea" ne gre za strokovnost in
                           apolitičnost ali nadstrakarstvo, ampak za izrazito politično vprašanje,
                           političen program in politično orientacijo.</p>
                        <p>Jaz se ne bom spuščal v vprašanja, kako bo mogoče morebiti sestaviti
                           vlado, kako bo lahko ta vlada delala, se tu pridružujem vsem, ki so to
                           pred menoj že govorili. Dejstvo pa je, da je sedanja vlada in naša
                           stranka Narodni demokrati, kakor tudi jaz osebno, da smo dosledno
                           delovali na izvršitvi programa, na podlagi katerega smo bili izvoljeni in
                           na podlagi katerega je bila tudi oblikovana vlada. To je seveda program
                           koalicije Demos. Na podlagi tega programa je bila dosežena osamosvojitev,
                           poglobljena je bila demokracija s tem, da ni zagotovljeno samo površinska
                           politična demokracija, ampak, da se začne tudi globinsko, kot sem že
                           nekajkrat rekel, spreminjati struktura družbe, kar je pogoj za
                           demokracijo. In zakon o denacionalizaciji je gotovo eden od tistih
                           zakonov, ki globinsko spreminjajo družbo.</p>
                        <p>Postavila se je vlada tudi na pot tržnega gospodarstva, vendar jim je
                           bilo hitrejše premikanje v tej smeri onemogočeno z blokado pri
                           sprejemanju zakona o lastninskem preoblikovanju podjetij. Zanimivo je, da
                           je ta blokada prišla prav od tistih, ki zdaj predlagajo novega
                           mandatarja, kar spet kaže na to, da ne gre za strokovno ali ekonomsko
                           vprašanje, ampak za izrazito politično vprašanje.</p>
                        <p>Kar zadeva slabo gospodarsko stanje, lahko rečemo tudi krizo v kateri
                           smo; se strinjam in tudi se strinjam, da je ura že dvanajst, vendar pa se
                           vse države vzhodnega bloka, ki se rešujejo iz socializma, srečujejo s
                           tako ali še hujšo krizo. Mi pa smo se hkrati še osamosvojili, ker je bilo
                           to nujno, ker je bil to nujen nacionalni projekt.</p>
                        <p>Kdor je mislil, da se bomo iz Jugoslavije in socializma izmazali hkrati
                           in poceni, se je motil. Niti jaz niti v programu DEMOS, ni bilo nikjer
                           rečeno, da bo hitro bolje. To je bilo treba narediti, da smo odprli
                           perspektive za pot, da bo lahko bolje. To ceno plačujemo in menim, da je
                           večinoma že plačana in prav zato, ker predlog novega programa, predlog za
                           izvolitev novega mandatarja in vse kar je v zvezi s tem, kaže na bistveno
                           drugačno politično orientacijo tega programa, prav zdaj, ko je večina
                           cene že plačana, Narodni demokrati odločno nasprotujemo temu, da bi zdaj
                           prišlo do menjave vlade.</p>
                        <p>Zamenjati vlado zdaj bi pomenilo zanikati, da je ta vlada do sedaj te
                           projekte uspešno vodila in seveda temu ne pritrjujemo. Smo seveda za
                           spremembe v vladi, kajti dejansko, če bo s tem, da kandidatura mag.
                           Voljča ne bo sprejeta, izglasovana zaupnica vladi gospoda Peterleta, smo
                           za to, da se v najkrajšem času prestrukturira, zmanjša in preoblikuje.
                           Vendar pa menimo, da ne more  zdaj, kot že rečeno, ko je večina cene za
                           to že bila plačana, prevzeti krmilo druga vlada, ki temelji na programu,
                           ki na volitvah ni dobil podpore. To bi po našem mnenju pomenilo
                           restavracijo prejšnjega režima.</p>
                        <p>Zato, kot že rečeno, Narodni demokrati podpiramo sedanjo vlado, glasovali
                           bomo proti predlogu za izvolitev novega mandatarja. Če pa bi bilo mag.
                           Voljču dano mandatarstvo, pa niti stranka niti jaz osebno v tej vladi ne
                           bomo sodelovali. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Danijel Starman.</p>
                     </sp>
                     <sp who="#sp.StarmanDanijel">
                        <speaker>DANIJEL STARMAN:</speaker>
                        <p>Spoštovani gospod predsednik, drage kolegice in kolegi. Ne bom govoril o
                           lepi Vidi ali drugih bitjih kot je govoril socialist, bom izjemno
                           pragmatičen, izjemno realen, ker je trenutek tak, da to zahteva.</p>
                        <p>Najprej bi rad omenil, po moji oceni, bistvene uspehe naše opozicije.
                           Prvi uspeh opozicije je bil, zlasti mislim tukaj na SDP, da je obdržala
                           svoje premoženje, ki je družbena lastnina in na podlagi njega lahko mirno
                           vodila bitko vse do danes in tudi danes.</p>
                        <p>Drugi velik uspeh je bil, da je s sprejemom 100. amandmaja zelo dolgo
                           vršila agonija v naši družbi o tem ali smo se poslovili od nekega obdobja
                           ali se nismo. Obdržala je vse tisto, kar je bistveno za državo, to je
                           medije, obdržala je banke, obdržala je gospodarstvo. Ves čas, v tesnem
                           sodelovanju s predsednikom predsedstva, pa se je trudila, da bi razbila
                           DEMOS. To ji je uspelo. Uspelo ji je razbiti DEMOS in zaključek tega je
                           bil sestanek v Dolskem. Od tedaj dalje ta skupščina ni normalna. Od tedaj
                           dalje, ko so Bavčarjevi oz. Rupljevi demokrati pokazali hrbet svojim
                           volivcem in vsem tistim, ki so vehementno glasovali za program DEMOS-a,
                           nimamo več normalnega parlamenta  in normalnih odnosov. V normalni državi
                           bi v tem trenutku prišlo do izrednih volitev. To ima danes naša sosednja
                           država. Ker pa nismo normalna država in tudi nimamo normalne skupščine in
                           tudi normalnega vodstva, delamo agonijo še naprej. Živimo v nenormalnih
                           razmerah, v nenormalni agoniji. V takem stanju stvari, potem ko ni uspel
                           noben domači mandatar, čeprav so med njimi izjemno sposobni, mislim na
                           oba, se je pojavil specialist ekonomskih ved, ki bo v tej situaciji rešil
                           to deželo iz vsemogočih travm in težav.</p>
                        <p>Trdim namreč, da je nesprejemljivo, da je predsednik vlade lahko
                           specialist ozkega finančnega področja, ampak mora biti široka politična
                           osebnost. Naša ustava temelji na tem, da je predsednik vlade eden od
                           voditeljev, eden od liderjev parlamentarnih strank. Čudi me lok
                           opozicije, da tako vehementno podpira kandidata, ki v bistvu negira
                           strankarski pluralni sistem v tej skupščini, s tem, da se je postavil nad
                           stranke in da so ga podprli "neodvisni" poslanci, katerih imena bi želel,
                           da se objavijo, ker mene marsikakšen volivec kliče, če sem tudi jaz eden
                           izmed podpisnikov. V moji volilni enoti me namreč štejejo, da sem
                           neodvisen Demosov poslanec <stage>(smeh v klopeh)</stage>, neodvisen
                           Demosov poslanec. Zavzemam se in se bom vedno zavzemal za ljudskega
                           poslanca in temu modelu sledi tudi nova ustava.</p>
                        <p>Zato sem danes izjemno zadovoljen, da vam lahko sporočim, da je vseh šest
                           strank, z izjemno veliko in dobro udeležbo na današnjem klubu, podprlo
                           stališče, da podpiramo do novih volitev, z modifikacijo kot so bile
                           nekajkrat tukaj rečene, sedanjo vlado. Vse drugo je čisto navadna
                           avantura.</p>
                        <p>Ni skok v neznano, ampak skok v znano. Mandatar nam ponuja v drugem
                           ovitku isti model kot smo ga vajeni. Jaz drugega na podlagi tega, kar smo
                           prebrali, kar smo slišali, veliko pa najbrž tega, kar bi nas presenetilo,
                           ne vidim. Niti besede v svojem programu ni omenil o državi, o
                           preoblikovanju države, o učinkovitosti države, o tem, da delamo novo
                           državo, kakšni stroški so s tem zvezani, vojsko, diplomacijo, vse kar je
                           v zvezi s tem. Nonšalantno je šel mimo tega.</p>
                        <p>Dovolite par besed, mi je zelo žal, ker ni gospoda Peršaka tukaj, njemu
                           in članom stranke, ki je nastala in s tem prevzela, kot sem povedal,
                           razbila koalicijo, ki je bila na volitvah zadolžena, da spelje reformo te
                           družbe, medtem, ko so slovenski volivci, ki so znani po tem, da so
                           previdni, zaupali krmilo države prenovitelju, v upanju, da bo brez težav
                           prišel iz jugoslovanskega jarma. Žal pa moram ugotoviti, da je ta
                           predsednik, v navezi z zunanjim ministrom, povzročil krizo v DEMOS-u in
                           da je ta kriza danes tista, ki lahko povzroča velike težave v tej družbi
                           in v tej državi.</p>
                        <p>Dovolite na koncu, da preberem dva člena iz nove ustave in en odrezek iz
                           časopisa, ki ga na Primorskem radi imenujemo "Časopis z modro glavo". Gre
                           za Primorske novice v katerem je objavljen intervju oz. razgovor,
                           poročilo našega kolega gospoda Pahorja, z naslovom "Slovencem boljša
                           vlada". In v tem članku oz. v tem prispevku piše med ostalim, citiram
                           samo dva stavka, sledeče: "SDP, kot največja opozicijska stranka se
                           zaveda, da mora v taki krizni situaciji ponuditi volivcem svoj program
                           izhoda iz krize. Rezultat takega razmišljanja je program gospodarske,
                           socialne, razvojne obnove Slovenije, ki dobiva v teh dneh končno obliko.
                           V SDP smo ga poimenovali Slovenija 92."</p>
                        <p>V njem so poskušali opredeliti zlasti nekaj temeljnih inštrumentov, ki
                           naj bi po mnenju prenoviteljev poskušali v naslednjih letih izvleči
                           Slovenijo iz gospodarske blokade in jo prilagoditi potrebam razvite
                           Zahodne Evrope. To je bilo napisano 14. tega meseca. Sprašujem se ali je
                           program, ki smo ga danes slišali, operacionalizacija tega programa in ali
                           je SDP, kot steber opozicije, do zdaj delala brez vseh izhodišč, brez
                           vseh temeljev, brez vseh programskih izhodišč, na pamet in se trudila
                           porušiti to vlado?</p>
                        <p>In še dva člena iz ustave. Prvi, katerim bi izjemno rad dobronamerno
                           apeliral na vse poslance. Prvi odstavek 82. člena, ki pravi: "Poslanci so
                           predstavniki vsega ljudstva in niso vezani na kakršnakoli navodila."</p>
                        <p>Želel bi, da ta ustavna zaveza, ki smo jo z muko rodili, vpliva  tudi na
                           tiste, ki še nimajo 100 % izoblikovanega mnenja in da podprejo ljudske
                           poslance DEMOS-a, v tem, da danes ne dajo mandata novemu mandatarju.</p>
                        <p>In končno poziv vsem trem ministrom tehničnega kluba, torej tehnične
                           stranke, kot jo nekateri imenujejo, gospod Gros je tu najbrž avtor. 114.
                           člen pravi sledeče: "Predsednik vlade skrbi za enotnost politične in
                           pravne usmeritve vlade ter usklajuje delo ministrov. Ministri so skupno
                           odgovorni za delo vlade, vsak minister pa za delo svojega
                           ministrstva."</p>
                        <p>Pozivam vse ministre, ki se ne strinjajo z vlado in jo ne podpirajo in ne
                           soodgovarjajo za njo, naj odstopijo. In prosim, da obrazložijo zakaj že
                           niso odstopili. Hvala lepa. <stage>(Aplavz.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Borut Pahor prosim.</p>
                     </sp>
                     <sp who="#sp.PahorBorut">
                        <speaker>BORUT PAHOR:</speaker>
                        <p>Hvala g. predsednik. V poslanskem klubu SDP smo menili, da velja danes ob
                           tej priložnosti povedati tudi naslednje; gospe in gospodje naj vam
                           zastavim tisto najbolj preprosto in najbolj elementarno vprašanje. Ali
                           danes poprečna slovenska družina živi boljše in živi slabše kot pred
                           dvema letoma in ali živi slabše kot bi lahko?</p>
                        <p>V demokratičnih družbah, kjer je vlada zato, da upravlja, je boljša ali
                           slabša kvaliteta življenja ljudi najpomembnejši kriterij pri oceni in
                           odločitvi ali dati vladi podporo ali ne. Vlada premiera Peterleta je
                           delala dobro in si zasluži priznanje in je delala slabo in si zasluži
                           tudi kritiko. Toda tisto kar je najbolj bistveno pa se mi zdi naslednje;
                           leta 1990, po prvih svobodnih volitvah in na višku slovenske pomladi je
                           slovensko javno mnenje prevevalo prepričanje, da imamo priložnost, da
                           imamo voljo in da imamo znanje, da skupno zastavimo nov projekt
                           demokratične in razvojno uspešne družbe. Ta vlada pa je to priložnost
                           imela. Res je, da je "kasirala" dediščino preteklosti, toda, in to se mi
                           zdi prav tako pomembno, dobila je to bianco menico, dobila je to
                           zaupanje. Tudi med mnogimi poslanci iz vrst opozicije.</p>
                        <p>Dobro, boste rekli. Obstoječa vlada v tem ni bila najboljša, ampak kaj
                           prepričuje tebe in tvojo stranko, da bi to utegnila biti boljša vlada, ta
                           kabinet g. Voljča. Mislim, da prav to njegovo prepričanje. To, da je
                           danes v letu 1992 nastopil čas, ko je potrebno umiriti žogo, kolikor se
                           le da odpraviti nepotrebne zdrahe, združiti moči in poskušati pod skupnim
                           znanjem, voljo in izkušnjami zastaviti nov projekt. Mislim, da je to
                           njegova najpomembnejša deviza.</p>
                        <p>Je strokoven, je sposoben in to je dokazal na svetovnem trgu, pod
                           svetovnimi kriteriji in standardi. Je ambiciozen, vendar se vseeno zaveda
                           svojih pomanjkljivosti. Nima predsodkov in sprejema izzive. Ni obremenjen
                           z nekaterimi našimi provincialnostmi in kar je najpomembnejše govori
                           sodoben gospodarski jezik. Spoštovani, če smo leta 1990 potrebovali
                           vlado, ki bi znala združiti naše skupne moči in potegniti Slovenijo iz
                           krča gospodarske in socialne krize jo danes, mislim, da je to naše skupno
                           prepričanje, potrebujemo še toliko bolj.</p>
                        <p>Verjamem, da bi kabinet g. Voljča v tem uspel. Zato mu v Stranki
                           demokratične prenove, Socialno-demokratski prenovi Slovenije izrekamo
                           podporo, ker mislimo, da si zaslužimo boljšo vlado. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Miloš Urbančič ima besedo.</p>
                     </sp>
                     <sp who="#sp.UrbančičMiloš">
                        <speaker>MILOŠ URBANČIČ:</speaker>
                        <p>Mislim, da se mi danes vsi skupaj tukaj nekaj gremo. Zakaj ne bi rekli
                           bobu bob in bi priznali, da mi nimamo vladne krize, pač pa da imamo
                           parlamentarno krizo. In če imamo parlamentarno krizo je ne moremo
                           razrešiti z zamenjavo vlade. In to je moje prepričanje, da rešitev
                           parlamenta, se pravi, da parlament pozdravimo, so edina možnost volitve.
                           In to čimprejšnje.</p>
                        <p>Moram dodati še, da je ravno tako, da delamo ravno tako, kot bi družinski
                           zdravnik, ko bi zbolel oče, predpisal zdravila materi. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Dr. Franc Zagožen ima besedo.  </p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOŽEN:</speaker>
                        <p>Spoštovani predsednik, spoštovane poslanke in poslanci. Govoril bom kot
                           strankarski poslanec v imenu Slovenske ljudske stranke. Mislim, da je
                           prav, da se vsi zelo dobro zavedamo, da je v naši tri domni skupščini 10
                           strank in ob teh še stranka neodvisnih, to je stranka, ki predlaga novega
                           mandatarja. Kako neodvisna je ta skupina, naj bo malo šale, stranka
                           poslancev, morda pove tole. Začela je z blokado parlamenta, meseca
                           septembra, v Zboru združenega dela. Od takrat naprej je ta parlament v
                           popolni blokadi in ne more sprejemati bistvenih odločitev, ki bi
                           spreminjale naš gospodarski in družbeni sistem.</p>
                        <p>Ta blokada pa je bila napovedana v Družbenopolitičnem zboru, od stranke
                           SDP, samo izvaja se drugod. To je bistvo naše krize, realsocialistična
                           struktura skupščine in 10 strank, plus skupina neodvisnih.</p>
                        <p>O programu mandatarja g. Voljča ne bi veliko razpravljal. Motile pa so me
                           nekatere njegove izjave v zadnjih dneh in tudi v zadnjih mesecih v
                           intervjujih v Gospodarskem vestniku. Precej me moti njegova izjava, da se
                           je za to funkcijo pripravljal 20 let. Zares gre torej za zelo dolgoročno
                           kadrovsko planiranje, za plansko gospodarstvo. Ali morda za prevzem
                           oblasti po nekakšni modificirani latinsko ameriški metodi. Vem da je bil
                           gospod Voljč že pred leti kandidat za guvernerja Narodne banke Slovenije,
                           pa je po mnenju takratnih njegovih političnih pokroviteljev bil še
                           premlad in sedaj ko ima, kot je izjavil 42 let in dva meseca, naj bi bil
                           v pravi kondiciji, da prevzame krmilo slovenske vlade.</p>
                        <p>Vendar Slovenija ni tista, kot ste jo gospod Voljč zapustili pred 13.
                           leti. Ni več last nobenega centralnega komiteja in nobene stranke, ki
                           bi....</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod Zagožen, jaz vas moram opozoriti na člena 112. in 113. poslovnika:
                           "Žaljivost ni dovoljena." Lahko nadaljujete.</p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOŽEN:</speaker>
                        <p>Mislim, da nisem žalil, samo nekaj stvari bi rad gospodu Voljču pojasnil.
                           Slovenija je demokratična, samostojna, svobodna država svobodnih
                           državljanov. Slovenija je doživela svojo demokratično pomlad prva od vseh
                           realsocialističnih držav in bo to svojo demokracijo tudi branila.</p>
                        <p>Motijo me še nekatere vaše izjave. Da mora Slovenija po poti latinsko
                           ameriških držav. Prav temu se hočemo izogniti, da bi šli po poti latinsko
                           ameriških držav. Tudi po poti latinsko ameriškega gospodarstva in
                           lastninske strukture. Latinsko ameriške družbe se otepajo z diktaturami
                           in s tem v zvezi me moti v vašem programu načrt privatizacije, ki pomeni,
                           da bi vse družbeno premoženje zamrznili v obliki prednostnih delnic, kar
                           bi omogočalo nastanek prav take lastninske strukture, kot je vzrok za
                           krize in politične diktature v južno ameriških, latinsko ameriških
                           državah.</p>
                        <p>Moti me vaša izjava, da naj bi v Sloveniji čim dlje živeli od
                           jugoslovanskega denarja in jugoslovanske inflacije in mimogrede, tu
                           gospod Peršak ni imel prav, vlada je takrat prosila za pravico do nekaj
                           dnevnega odloga za uvedbo nove monete. Torej ne kar s sklepom skupščine,
                           ampak, da ima nekaj dni odloga, da to naredi po svoji presoji.</p>
                        <p>Moti me vaša izjava, da ni pametno drveti v privatizacijo in s tem v
                           zvezi naj bi privatizacija potekala 20 let. Torej ne v monetarno
                           suverenost.</p>
                        <p>V intervjuju ste pred nekaj dnevi izjavili, da je bilo to vaše stališče
                           konceptualno in ni temeljilo na dejanskih razmerah. Ampak vprašal sem se,
                           če bi bili gospod Voljč, po kakšnem slučaju vi predsednik vlade v zadnjem
                           letu in pol, potem bi Slovenija bila ne samo konceptualno ampak tudi
                           dejansko še v jugoslovanskem kaosu, kot srbska provinca.</p>
                        <p>Zaradi vsega tega, gospod Voljč, Slovenska ljudska stranka vašo
                           kandidaturo v celoti zavrača. Predlagamo vam, da jo umaknete. Iskreno vam
                           to predlagamo, ker mislimo, da boste prav na ta način lahko največ
                           prispevali k stabilizaciji položaja v Sloveniji, k razrešitvi te blokade
                           v parlamentu in politične krize, če spoznate, da ste žrtev političnih
                           intrig znotraj in zunaj parlamentarnih strank v skupščini, kakršno
                           imamo.</p>
                        <p>Obračam se tudi na poslance in poslanke. Če gospod Voljč ne umakne
                           kandidature, mislim, da je dolžan vsak temeljito razmisliti o svoji
                           odgovornosti za demokracijo in v nobenem primeru ne moremo dovoliti
                           restavracije kakršnegakoli totalitarizma, v katerikoli drugi obliki.</p>
                        <p>Gospod Bizjak vam je povedal nekaj stvari gospod Voljč, kaj vas čaka. Jaz
                           mislim, če postanete mandatar, da bo vaš položaj še težji, kot je povedal
                           gospod Bizjak. Vsekakor se boste soočili s stanjem, da je v tej tridomni
                           skupščini 10 strank in da boste imeli večino kvečjemu v enem zboru in da
                           bosta dva zbora proti vam. Med strankarska demokracija pa nikoli in
                           nikjer ni delovala in tudi tukaj ne.</p>
                        <p>Imamo pa novo ustavo, ki nam omogoča nove volitve in samo to je pot, da
                           razrešimo to politično krizo in rešimo demokracijo in končamo ta
                           parlamentarni in družbeni kaos, v katerem smo se znašli.</p>
                        <p>Za konec bi rekel še naslednje. Danes zjutraj sem na radiu slišal nekaj
                           podobnega, kdor ni sejal, posadil dreves, zidal zidakov v hiše, je na
                           najboljši poti, da uniči državo. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Najprej moram ugotoviti, da delujemo na formalno neobstoječi seji
                           Skupščine Republike Slovenije, kajti nismo sprejeli dnevnega reda. O
                           dnevnem redu seveda govorijo štirje členi, bistveno, trije pa manj
                           bistveno, 96., 100., 104. in 105. člen. In po vseh teh členih bi mi
                           morali glasovati o dnevnem redu. V novi ustavi in v zakonu o izvedbi
                           ustave, ustavnem zakonu, nič ne piše o dnevnem redu. To ureja samo
                           Poslovnik Skupščine Republike Slovenije. To samo toliko, da ne bo
                           kasnejših sporov, češ, da ni nihče v tej skupščini opozoril na ta
                           proceduralni zaplet in na to nepravilno vodenje te skupščine.</p>
                        <p>Potem moram povedati, da se nismo izrekli o predlogih, o mandatih
                           poslancev. To ureja 119. člen. V tem členu izrecno piše, kako je treba
                           postopati, kadar je zadeva sporna. Glasovati je treba. Kdor mi ne
                           verjame, naj si prebere 119. člen.</p>
                        <p>Imam še eno pripombo na sklic te skupščine in sicer na ta telefaks,
                           pristanek gospoda mandatarja, ki ste ga vsi prejeli na dom, skupaj z
                           vabilom. Jaz vam moram povedati, da fotokopije niso dokumenti in na
                           osnovi ne dokumentov se o tako važnih zadevah ne more sklepati. Jaz sicer
                           razumem časovno stisko gospoda predsednika skupščina in gospoda
                           kandidata, ampak nič se ni tako mudilo, da se ne bi počakalo še nekaj dni
                           in bi dobili pravo izjavo, podpisano na originalnem papirju, ki bi ga
                           tudi skupščina prejela.</p>
                        <p>Tako, da moramo v javnosti zavračati kritike, češ da imamo telefaks
                           mandatarja, kar je žaljivo za gospoda kandidata in mislim, da take izjave
                           niso vmesne.</p>
                        <p>Glede samega poročila gospoda kandidata bi imel predvsem tri osnovne
                           pripombe in eno tako generalno mnenje, da o tako važni zadevi mi ne
                           moremo sklepati z gradivom, ki ga prejmemo na klop. Jaz bi seveda to
                           razumel, da bi gradivo dobili v naprej ali ga danes dobimo, opravimo prvi
                           del razprave, potem gremo na posvetovanja itd. Seveda me čudi, ali pa
                           tudi ne, kako opozicijski poslanci vedno trdijo, kako se nič ne da
                           narediti, da bi bile volitve čim preje, kakor smo se dogovarjali tudi v
                           skupini, kjer smo se dogovarjali o pripravi volilne zakonodaje. Nič pa ne
                           povedo oziroma nobenega predloga ne dajo, kako bi delovali, da bi prišli
                           čim preje do volitev. Tega predloga na žalost nisem slišal.</p>
                        <p>Ko vse to človek analizira, prebere, pregleda in posluša razne debate v
                           tej skupščini, pride do stališča, da vse poti vodijo do predsedniške
                           diktature, kot je naša stranka že večkrat povedala v javnosti. Ta ustava
                           je zelo jasna. Volitve morajo biti v enem letu, odkar je bila sprejeta.
                           Če bomo tako delali kot opozicijski poslanci oziroma stranke trdijo,
                           seveda volitve v roku enega leta od sprejema ustave ne morejo biti in
                           normalno potem pridejo izredne razmere 23. decembra in normalno
                           predsedniška diktatura, s pristavkom, da bo ta komunistična.</p>
                        <p>Moram tudi povedati, da se ne morem strinjati, da dobimo obrazložitev
                           predloga kandidata za mandatarja, mag. Marka Voljča, ne podpisan. To ste
                           vsi prejeli na klop, sicer gor piše, da je to izdal klub neodvisnih
                           poslancev, tudi datum je, vendar se nihče ni podpisal na ta papir. Prosil
                           bi, da se to popravi ali vsaj pove, kdo je to sestavil.</p>
                        <p>Glede samega papirja, to se pravi izhodišč za pripravo programa
                           gospodarskega in socialnega razvoja Slovenije imam pa, kot sem prej
                           povedal, tri generalne pripombe. Predvsem o privatizaciji, o javnem dolgu
                           in pa o načinu sestave tega programa. Jaz verjamem dobronamernosti
                           gospoda Voljča, verjamem tudi, da se je močno potrudil, da je v tem
                           kratkem času sestavil svoje videnje rešitve iz namišljene krize. Vendar
                           moram povedati, da tisti, ki mu je svetoval, mu je svetoval slabo.
                           Svetoval mu je tako, da je gospod Voljč mogoče tudi zaveden, naredil
                           veliko, veliko napak. Predvsem ni upošteval, da je dolgo časa že izven
                           Slovenije in da razmer ne pozna tako dobro, da bi lahko res merodajno in
                           odločno določene stvari povedal.</p>
                        <p>Predvsem pri privatizacijskih predlogih pride sam sebi v nasprotje, potem
                           zagovarja dokapitalizacijo in prestrukturiranje podjetij.
                           Prestrukturiranje je izraz, ki ne pove nič. Dobesedno nič ne pove.
                           Dokapitalizacija je pa samo ekonomski instrument in ni element
                           privatizacije. To je bilo v tej skupščini, na raznih odborih nič
                           kolikokrat ugotovljeno. In gospod mag. Voljč bi seveda kot sposoben
                           ekonomist to moral razumeti, da je to ekonomski instrument za določene
                           probleme v firmah ali v gospodarstvu. Seveda pri tem, ko razlaga fiskalno
                           politiko in dokapitalizacijo, kjer je vse skupaj povezano in tam, kjer
                           govori o razvoju drobnega ali zasebnega gospodarstva in ko govori, da
                           iščemo podjetnike iz krvi in mesa, seveda pride v kontra dikcijo, da bo
                           podpiral samo državne firme, zraven pa piše, da je proti subvencioniranju
                           drobnega gospodarstva, ampak da je za program razvoja drobnega
                           gospodarstva, ki bi ga podpirale morebitne posebne kreditne linije z
                           mednarodnimi finančno-razvojnimi ustanovami itn.</p>
                        <p>Potem pridemo do javnega dolga. Jaz moram tukaj javno povedati, da trdim,
                           da ta država javnega dolga nima. Javni dolg, tako kot se tukaj noter
                           razlaga in kot nam je bil v tej skupščini že večkrat predočen, je fikcija
                           bančnikov, ki so poskušali svoje neodgovorne odločitve in svoje zavožene
                           investicije prevaliti na to državo, na njen proračun in na prebivalstvo,
                           ki bi ga pokrivalo s plačevanjem višjih davkov in drugih raznih dajatev.
                           Zato nasprotujem takemu videnju in je to tudi eden od bistvenih razlogov,
                           zakaj je naša stranka proti gospodu mag. Voljču.</p>
                        <p>Zato, ker mislimo, da mi s takimi metodami samo uničujemo naše
                           gospodarstvo. Pri javnem dolgu se je dobro videlo, da pravzaprav je to
                           fikcija, kot sem prej povedal. Če se spomnite, ko smo obravnavali zakon o
                           javnem dolgu in transformacije naziva tega zakona, mislim, da so bili kar
                           trije ali štirje naslovi različni, popolnoma različni, da se je takrat
                           govorilo, če tega zakona ne bomo sprejeli, da bodo po 1. januarju vse
                           banke "crknile", dobesedno tako je bilo rečeno. Zdaj vidimo, da smo v
                           drugi polovici februarja, pa vidim, da še ni nobena banka "crknila".
                           Nasprotno, celo izplačevati so začele devizne vloge, ki so jih varčevalci
                           vlagali v te banke. Torej so banke pokazale nek skrit denar, ki so ga
                           nekam komulirale in ga zdaj prelivajo nazaj, zato da lahko poslujejo
                           naprej, ker nočejo izgubiti licence, da so banke.</p>
                        <p>Tukaj bi se dalo še veliko debatirati, vendar jaz razumem gospoda Voljča,
                           da je imel težave, da je težko vse to v en tak konsistenten papir skupaj
                           spraviti in zato se na vsako stvar ne bi obesil, ker mislim, če bi
                           slučajno bil izvoljen, da bo to dobronamerno in dobrohotno popravil,
                           ampak z ozirom na to, kar je že bilo prej povedanega od raznih
                           razpravljalcev, predlagam, da če bo dnevni red sprejet in če bomo
                           glasovali o kandidaturi gospoda mag. Marka Voljča, da tega ne podpremo,
                           zaradi tega, ker mi naše države ne smemo na tako lahkomiseln način
                           pahniti v ne prilike in v negotovo gospodarjenje. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod Franko Karel.</p>
                     </sp>
                     <sp who="#sp.FrankoKarel">
                        <speaker>KAREL FRANKO:</speaker>
                        <p>Spoštovani! Glasoval bom proti nezaupnici vlade in njenega predsednika,
                           prav tako pa proti izvolitvi novega mandatarja.</p>
                        <p>Ko sem skoraj pred dvema letoma imel priložnost, ne kot politik, ampak
                           kot kmet žuljavih rok odpreti to prvo skupno sejo novega parlamenta, niti
                           najmanj nisem pričakoval, da bomo v tem parlamentu se tako razhajali in
                           imeli različna stališča.</p>
                        <p>Zakaj? To, kar se pri nas dogaja, primerjam z gorečo hišo, v kateri se za
                           to poklicani trudijo rešiti, kar se tako rešiti da, drugi, ki pa nimajo
                           obveznosti, stojijo ob strani, posmehujoč vidijo napake tudi tam, kjer
                           jih ni, ne pokrenejo pa ničesar. Na pogorišču bo stala nova hiša le, če
                           bo družina enotna, če bo ta družina pripravljena delati in se marsičemu
                           odpovedati. Takrat jo bodo podprli tudi sosednje in vsi drugi
                           vaščani.</p>
                        <p>V našem parlamentu enotnosti in pripravljenosti zgraditi državo na novih,
                           trdnih temeljih ni. Prav nasprotno. Tekmujete z očitki in ponižujočimi
                           besednimi izrazi na račun ljudi v vladi, predvsem njenega predsednika. V
                           čarovnijo in čudeže ne verjamem, ne verjamem, da bi jih lahko pričaral
                           tudi gospod Voljč iz Amerike. Le delo in pravičnejša porazdelitev že tako
                           skopo ustvarjenega dohodka, lahko ublažita gmotni položaj nekaterih
                           kategorij prebivalstva. Apeliram na vlado, da do volitev zastavi vse moči
                           v tej smeri. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Tomšič ima besedo.</p>
                     </sp>
                     <sp who="#sp.TomšičFrance">
                        <speaker>FRANCE TOMŠIČ:</speaker>
                        <p>Spoštovani predsednik, spoštovane gospe in gospodje! Na parlamentu mlade
                           slovenske države visi danes posebna odgovornost. Vsi se zavedamo, v kako
                           težkem socialnem in gospodarskem položaju se trenutno nahajamo. Resnično
                           nimamo veliko časa še naprej stopicati na mestu, potrebni so takojšni
                           koraki, kajti delavce v tekstilni, kovinski, energetski industriji, kjer
                           so ravno uprizorili opozorilni štrajk, in drugih, tudi negospodarstvenih
                           dejavnostih prav malo zanimajo razprtije v parlamentih. Vendar take so
                           realnosti. Razgovor z mandatarjem mag. Voljčem, ki sem ga imel včeraj kot
                           predsednik sindikalne konfederacije Neodvisnosti, me je prepričal, da ima
                           mandatar civilno korajžo, voljo in tudi energijo, da bi lahko stvari
                           premaknil. Na vprašanje, kako razmišlja o trenutnem socialnem položaju in
                           o tem, da se mesec dni razpravlja o socialnem paktu, seveda mi ni mogel
                           dati ekzaktnih odgovorov, vendar sem imel občutek, da bi se v tej smeri
                           dalo kaj storiti.</p>
                        <p>Torej, če me osebno vprašate, ali bi bil pripravljen za njega voliti,
                           takoj, če bi bil seveda prepričan, da bo gospod Voljč uspel dobiti v
                           parlamentu večino. Ker pa vem kakšen parlament imamo, da bi v slučaju
                           izvolitve Marka Voljča za novega mandatarja, sedanjo vlogo, če hočemo ali
                           ne blokade Zbora združenega dela, tako se je največkrat zgodilo, lahko
                           takoj prevzel Zbor občin ali morda še kakšen drug zbor, seveda nisem
                           prepričan v uspeh tega podjetja.</p>
                        <p>Kaj bi to pomenilo? To bi še nadalje pomenilo onemogočanje sprejema
                           ustreznih korakov gospodarske in socialne rešitve. Kaj torej storiti? Sem
                           za novega mandatarja, vendar ne "ad hoc". Ne strinjam se, da je mogoče
                           večino v parlamentu dobiti na neki loteriji, samo za en dan. Zagotovljena
                           mora biti stabilna večina, tudi takrat, kadar v parlamentu ni 200
                           poslancev, temveč samo 130. In tu je glavni problem. Tudi, če danes
                           izvolimo Marka Voljča, to ne bi bila rešitev. Zato sem prepričan, da je
                           še vedno rešitev v prozaičnih zadevah, torej v čim hitrejših novih
                           volitvah. Nov mandatar pa pride v poštev samo v primeru, da ima v
                           parlamentu zagotovljeno stabilno večino, tudi kadar nas bo samo 125 v
                           parlamentu. Eksotično je razmišljati, da je to mogoče doseči na pogovorih
                           s strankami in sindikati v dveh dneh. Torej takega junaka sigurno ni,
                           zato mu jaz tukaj želim uspeh, čeprav bi bil to na nek način neuspeh za
                           slovensko demokracijo, saj bi se agonija samo podaljševala.</p>
                        <p>Skratka za nas pa je to ena šola za našo mlado demokracijo, in sicer v
                           tej smeri, da se na hitro čez noč v demokraciji ne da nič narediti. Vem,
                           da s tem nisem nobenega prepričal kako bo glasoval, prepričani ste bili
                           verjetno že prej, vendar to so dejstva.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Gospod Dretnik.</p>
                     </sp>
                     <sp who="#sp.DretnikIvan">
                        <speaker>IVAN DRETNIK:</speaker>
                        <p>Spoštovano predsedstvo, hvala za besedo. Spoštovane poslanke, spoštovani
                           poslanci. Kot kmet z delom vlade ne morem biti povsem zadovoljen. Kajti
                           program naše stranke ni bil v dveh letih uresničen. To kljub dejstvu, da
                           kmetje in naši zastopniki zasedamo tukaj 34 poslanskih mest, vendar, ker
                           pa sem po naravi zelo objektiven človek, nobene stvari ne presojam
                           pristransko, rečem k sedanji vladni krizi samo to: vsesplošna gospodarska
                           in socialna kriza ni akutna, to je že naša kronična bolezen, ki sega že
                           nekaj let nazaj.</p>
                        <p>Letnica, kdaj je ta bolezen izbruhnila, ni važna, bolj važno je dejstvo,
                           da se je ta bolezen pojavila že pod režimom, ki je v svoji ideologiji
                           obljubljal in nudil delovnemu ljudstvu vse naj naj. Vendar, kakor ne
                           danes se tudi takrat niso dogajali nobeni čudeži. Tistih 7 dobrih let je
                           enkrat minilo, sledilo je 7 suhih let in te trajajo še danes. Življenjski
                           standard je začel takrat hitro padati, naraščala je brezposelnost,
                           naraščalo je tudi nezadovoljstvo ljudi, ki je hitro prišlo do vrelišča,
                           da so ljudje začeli svoja nezadovoljstva izražati javno, začeli so se
                           shajati na ulicah, organizirati protestna zborovanja in prišlo je do
                           prvih stavk, oprostite do prekinitve dela, kakor smo takrat zelo
                           sramežljivo to priznavali. Da pa je bila takrat kriza res huda, priča
                           dejstvo, da so šli takrat stavkati tisti delavci, ki so imeli tovarno v
                           svoji lasti. Zadeva je prišla pred skupščino. Ker sem takrat sodeloval,
                           mi lahko verjamete. Živo se spominjam, ko sem iz tega mesta s polnimi
                           pljuči zavpil: "Val protestov in stavk se širi od Gevgelije do
                           Triglava."</p>
                        <p>Toliko o preteklosti. O sedanji situaciji pa samo to. Če  tudi odštejemo
                           vse podedovane težave, so tiste, ki se dnevno rojevajo, dovolj hude, da
                           ne moremo uresničevati tistih ciljev, katere naši volivci upravičeno
                           pričakujejo in katerih si želimo mi vsi. Mimo tega smo doživeli sicer
                           mini vojno, toda dovolj hudo, da nam je še bolj oteškočila naš že tako
                           slab ekonomski in socialni položaj.</p>
                        <p>Spoštovane poslanke in poslanci, za konec mi dovolite, da vam povem čisto
                           kratko zgodbico o kmečki logiki. Na misel mi večkrat prihaja znanec, star
                           kmet, ki je po svojem očimu podedoval popolnoma zavoženo kmetijo, vendar
                           jo je z vztrajnim in pridnim delom v par letih postavil spet na noge.
                           Poslušajmo, kar mi on večkrat pripoveduje.</p>
                        <p>Pravi: Lahko je bilo mojemu očimu, ki je živel brezskrbno življenje. Za
                           zadevo se ni brigal, neodgovorno si je izposojal denar, zahajal v družbo,
                           popival, metal karte, podiral keglje. Skratka, živel je na visoki nogi.
                           Toda za mene in za mojo družino je bila spet popolnoma druga muzika.
                           Začeli smo popolnoma znova obnavljati posestvo, nabavljati živino,
                           nabavljati stroje itd. Poleg vsakodnevnega garanja smo si morali
                           zategniti tudi pas. Vrh vsega tega nam je pa ta očim še nagajal.
                           Spotaknil se je v našo, vsako, tudi najmanjšo napako. In dočim prej ni
                           znal ali pa ni hotel gospodariti, ko smo se pa mi res trudili, je pa
                           "hudič kunšten".</p>
                        <p>Oprostite izrazu, vem da tega na tem mestu ne bi smel izreči, samo jaz
                           sem to povedal tako zanešeno, kakor pripoveduje kmet, ki je bil žrtev
                           napak svojega predhodnika.</p>
                        <p>Drage poslanke in poslanci, če se iz te zgodbice da izluščiti kakršna
                           koli primerjava, o tem presodite sami. Hvala za pozornost.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Jaša Zlobec.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Spoštovane prijateljice in prijatelji, prijazen pozdrav. Poskušal bom
                           biti namesto vseh vas vsaj malo olikan in bom v vašem imenu pozdravil
                           tudi človeka, ki je prišel med nas. "Ave Candidatus Marcus lupus in
                           fabula discordia te salutes."</p>
                        <p>Ne bomo več dolgo skupaj, zato bi bilo prav, da bi ob koncu našega
                           mandata skušali storiti res vse kar je v naših močeh, da rešimo sedanjo
                           zagato. In ta zagata je huda.</p>
                        <p>In prosim, brez teorije zarot, brez teorij, ki smo jih danes slišali že
                           nešteto, da se pod vsakim stolom skriva rdeč hudič in za vsakimi vrati
                           preži star udbovec. Ali drugače: brez teh ali - ali, out - out, ali Voljč
                           ali demokracija, ali Demos ali totalitarizem.</p>
                        <p>Kolegom, ki so postavljeni na te out - out in to nepogrešljivost in
                           edinstvenost Demosa za vse čase in vse kraje in vse ljudi, bi rekel, da
                           je to napuh. Napuh pa vekomaj sodi med naglavne grehe. Osebno sam sicer
                           ne mislim tako slabo o delu zadnjih dveh let nove vlade. Mislim, da je
                           veliko naredila s svojo odločnostjo na področju osamosvajanja Slovenije,
                           mislim, da bi redko katera druga vlada, če sploh katera drugače
                           sestavljena  vlada, to delo opravila tako kot ga je.</p>
                        <p>Bila je tudi uspešna obrambna vojna za meje, odhod jugoslovanske armade
                           in sprejet del zakonodaje. Ampak poudaril bi, da to ni zgolj samo zasluga
                           vlade ampak tudi še koga drugega. Tukaj se pa žal ta svetli del konča.
                           Mislim, da je pa ekonomski del vladi spodletel na vsej črti in to ne samo
                           zaradi ne sposobnosti. Bojim se, da ravno iz ideoloških razlogov.</p>
                        <p>Katastrofa se je začela z odstranitvijo Mencingerja in Kranjca. Do
                           odstavitve je pa prišlo zato, ker sta  tako pravosodni minister kot
                           vladni premier jasno povedala, da zakon o denacionalizaciji, zakon o
                           privatizaciji itn. nimata namena ekonomsko Slovenije postaviti na noge
                           ampak, da sta v resnici zakona o socialnem inženiringu, se pravi, da
                           hočeta takoj globinsko spremeniti socialno strukturo Slovenije in jo
                           postaviti na glavo. Kljub temu, da smo jih opozarjali, da bo to
                           pripeljalo do popolne socialne, ekonomske in politične katastrofe, da bo
                           to sprlo Slovence za nadaljnjih 15 let, ni to nič pomagalo.</p>
                        <p>In to vztrajanje je pripeljalo do tega, da je Demos po enem od svojih
                           sestankov izgubil večino. In tisti hip je pa tudi v praksi nastopila
                           popolna blokada vlade, po njej pa, z, moram reči karikaturalno oživitvijo
                           mrtveca Demosa, še blokada skupščine. Kdo še verjame v obljube o volitvah
                           do konca junija?</p>
                        <p>Jaz sem tukaj pripravljen priseči pred vsemi vami, da bi storil vse, kar
                           je v moji moči, da bi do volitev prišlo čimprej. Samo zdaj, kot smo
                           slišali, niti teoretično niso več možne. In če bi bila vlada tako dobra,
                           kot smo tukaj slišali, dobra kot kruh, potem sploh ne bi bilo noben
                           problem tudi do decembra počakati z dobro pripravljeni volitvami.</p>
                        <p>Ampak celo tisti, ki to vlado zagovarjajo, govorijo, naj bodo volitve
                           čimprejšnje. Ampak vsi vemo, da tisti, ki je na oblasti naredi vse kar
                           more, da te oblasti ne bi izgubil. In sedanja oblast se trdno drži
                           svojega položaja samo še zaradi gole volje do moči posameznikov, ki so v
                           njej in rajši tvegajo vsakršno blokado kot pa, da bi se od te oblasti
                           poslovili. In najlažja stvar je blokirati nek volilni zakon, ki ga sploh
                           še ni. Zato je edini izhod iz te pat pozicije, in to iskreno osebno
                           mislim, ne govorim v imenu stranke, da dobimo učinkovito in operativno
                           prehodno vlado in čimprej postavimo volitve. Mislim, da Marko Voljč s
                           svojimi referencami obeta izpolniti to našo skupno željo.</p>
                        <p>Tu bi rekel nekaj polemičnih besed do svojih kolegov, krščanskih
                           demokratov, kolegov Bizjaka in Schwarzbartla, ki sta postavljala padec
                           vlade kot popolno katastrofo in sta me pri tem spominjala na stare
                           komuniste, ki si sploh niso mogli predstavljati, da nekoč komunizma ne bi
                           bilo več, v tistem obrnjenem smislu francoskega kralja, za nami bo samo
                           še potop in katastrofa. Tukaj gre v resnici za ta strah, za strah pred
                           nečim, česar v bistvu sploh ni več.</p>
                        <p>Glavni očitek, da jaz kljub vsemu vzamem v bran nekoga, ki je ves čas
                           tarča dosti grobih in včasih celo surovih napadov; glavni očitek Voljču
                           je, da je anonimus in da je bil 12 let v tujini. To, da je Voljč anonimus
                           dovolj govori o tistih, ki so to izrekli. Kajti vrsta kolegov je že jasno
                           povedala, da kolega Voljč ni nikakršen neznanec, za katerega danes prvič
                           slišimo.</p>
                        <p>Rekel bi pa naslednje. Če potegnemo to analogijo, ki je bila potegnjena.
                           Predsednik Peterle je bil ob svoji izvolitvi prav tako čisti anonimus,
                           poleg tega pa ni imel niti približno takšnih strokovnih referenc, kakor
                           jih ima kandidat Voljč. Povrh vsega, če sem nekoliko ciničen in
                           parafraziram najbolj zagnane kolege iz Demosa, je bil kolega Peterle v
                           službi pred volitvami v takratni boljševiški vladi, Ministrstvu za plan,
                           kjer je bil podrejen sedanjemu svojemu podrejenemu ministru Umku.</p>
                        <p>Kar se tiče 12. let tujine bi le rekel, da je vrsta ključnih Peterletovih
                           svetovalcev bila v tujini 45 let, lahko po krivici, ampak bila je. In če
                           sem še enkrat nekoliko zbadljiv, tudi sam Peterle je neštetokrat
                           poudaril, da je bil on in njegov krog izločen iz političnega,
                           ekonomskega, duhovnega in ne vem kakšnega življenja pri nas od leta 1945
                           naprej. Ampak, to bi bilo že prehudo.</p>
                        <p>Voljču se očita, da nima programa. Oprostite! Kolega Voljč nam je
                           prinesel kar nam je prinesel, medtem ko nam kolega Peterle ni prinesel
                           ničesar. Bil je popolnoma nepopisan list in kljub temu smo ga izvolili s
                           180 glasovi za, od približno 220 navzočih. Se pravi, da ga je volil tako
                           dobršen del opozicije kot tudi dobršen del demoniziranega Zbora
                           združenega dela.</p>
                        <p>Voljču se očita par kvazi duhovitosti oziroma paraliterarnih ekshibicij
                           je bilo v to smer, da je delal in dela v Latinski Ameriki, v banana
                           republikah. Odgovoril bi s preprosto repliko. Kar živo pred sabo vidim
                           zagrete člane mehiškega demosa, kako razgrajajo. Tale balkanec, ki je
                           prišel svež še iz komunizma, naj bi urejal mehiško gospodarsko
                           stabilizacijo; mi smo vendar 100 milijonski zgodovinski narod, ki smo
                           imeli svojo državo, ko je Evropa bila še v kameni dobi; tistih nekaj
                           Slovencev pa ni niti za manjše predmestje Ciudad de Mexica. Se pravi, ta
                           nam že ne bo gospodaril, ta tujec.To bi bilo direktno kolegi
                           Schwarzbartlu.</p>
                        <p>Potem imamo tu še zgodbo o tem, da je Voljč Popitov človek. To je
                           približno tako, kot bi jaz rekel, da je tisti poslanec tam v tretji
                           vrsti, zadaj, četrti sedež levo, človek Sadama Huseina. Sedaj pa naj se
                           brani kakor ve in zna.</p>
                        <p>Za konec tokrat ne bom nič rekel kolegi Grosu, ampak bi omenil neko drugo
                           znamenito geslo, ki ga je zapisal še bolj znameniti nemški pesnik in
                           dramatik: "boljše slabo novo kot dobro staro".</p>
                        <p>Glede tega se najbrž vsi ne strinjamo. Pač pa se nedvomno vsi strinjamo s
                           tem, da je dobro novo, boljše kot slabo staro. Zato bom seveda glasoval
                           za konstruktivno nezaupnico. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p/>
                        <p>Hvala. Gospod Marcel. Ne. Že v redu, ne bo replike. "Ne boš tu afne
                           guncal." Prosim.</p>
                     </sp>
                     <sp who="#sp.ŠtefančičMarcel">
                        <speaker>MARCEL ŠTEFANČIČ:</speaker>
                        <p>Spoštovani predsednik, spoštovane gospe in gospodje poslanci in nadvse
                           spoštovani gospod kandidat! Doletela me je ta čast, da govorim, nastopam
                           za mojim cenjenim kolegom gospodom Jašo Zlobcem, ki silno rad načenja
                           stvari na latinski način in vidi ga vrag, oprostite izrazu, jaz sem si
                           drznil, da bi danes izjemoma uporabil neko latinsko besedo, pa naj se mi
                           to ne šteje v zlo. Moj namen je predvsem ta, da razložim svoj glas.</p>
                        <p>Zato, da bi najbolj nazorno razložil svoj glas, sem se odločil, da bom to
                           razložitev imenoval takole: "moralia pro uso ad hoc". Bomo že prevedli.
                           Kolikor se nismo sami zavedali, nam je bilo poslancem napisano in
                           prebrano, da imamo opravka z vlado, namreč, ta ki je, ki ni sposobna
                           najti konstruktivnega pristopa, ki bi ustrezno povezoval aktivnosti ter
                           ustvarjalno moč slovenskega gospodarstva in državljanov Slovenije
                           nasploh. Ni dvoma. Če je stvar taka, potrebujemo novo vlado. In najprej
                           potrebujemo novega mandatarja in ta seveda bo potem pripeljal novo vlado.
                           In ta vlada bo morala biti sposobna najti konstruktivni pristop, ki bo
                           ustrezno povezoval aktivnosti ter ustvarjalno moč slovenskega
                           gospodarstva in državljanov Slovenije nasploh.</p>
                        <p>In danes smo se znašli, domnevam da spet, kot že tolikokrat doslej, pred
                           zgodovinsko preizkušnjo. Namreč, na današnjem zasedanju, ki mu bržčas
                           lahko rečemo, da je zgodovinsko pomenljivo. Namreč, tu na tem zasedanju
                           je že ponudba. Kandidat za novega mandatarja je magister ekonomije,
                           ekonomskih znanost, star 42 let in dva meseca, seveda po kandidatovi
                           lastni izjavi, z bogatimi izkušnjami visokega funkcionarja Svetovne
                           banke, s preferenčnimi zvezami v svetu, človek mednarodnih izkušenj na
                           področju financ, ki je storil sicer komaj eno samo drobno napako, po vsej
                           verjetnosti seveda zanemarljivo, ko je namreč kot neuporabno ocenil
                           odločitev slovenske vlade o monetarni osamosvojitvi Slovenije. Pa
                           navsezadnje, noben človek ni kompleten in motiti se je človeško, menda
                           celo zelo človeško.</p>
                        <p>Ampak, kar je najpomembnejše, in to me ohrabruje in prepričuje in me
                           opredeljuje pri glasovanju je to, da so kandidatova programska izhodišča,
                           ki se po njegovih besedah in zatrdilih pravzaprav v ničemer ne
                           razlikujejo od izhodišč sedanje slovenske slabe in najslabše vlade. Pa
                           bodisi za to, da gre v tem programu za fiskalno politiko, bodisi da gre
                           za politiko cen, za prestrukturiranje gospodarstva, za lastninjenje, celo
                           lastninjenje.</p>
                        <p>Za bančna in finančna reformska prizadevanja in seveda za socialne
                           aspekte.</p>
                        <p>Ta program, ki se revolucionarno ne bo razlikoval od vladnega programa,
                           bo kandidat pomenljivih razsežnih zvez v svetu, izvajal profesionalno, z
                           bolj koordinirano in kompleksno politiko kompromisov, kjer bi se težko
                           šel sredinsko zmerno politiko dvigovati nivo politične kulture v
                           zaostreni gospodarski situaciji itd.</p>
                        <p>Mnoge je te dni mučilo vprašanje, kdo, da je vse vabil kandidata v
                           rešitev v Sloveniji. Ali je sploh to pomembno? Če so to storili
                           neodvisni, ali če je to storil Milan Kučan, ali France Bučar ali pa Meta
                           Vajgl ali še kdo drug ali vsi skupaj, to ni važno. Važno je, mož je tukaj
                           in pripravljen in odločen in sposoben povezati aktivnosti in ustvarjalno
                           moč slovenskega gospodarstva in državljanov Slovenije nasploh. To je
                           važno in pomembno in vse drugo je od muh.</p>
                        <p>Zato je tudi parlamentarna odločitev na dlani. Vedno kod doslej,
                           parlament bo ravnal modro.</p>
                        <p>Post scriptum, malce podvomiti bo kar treba, morda še najbolj ta
                           trenutek.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Dr. Jože Magdič.</p>
                     </sp>
                     <sp who="#sp.MagdičJože">
                        <speaker>DR. JOŽE MAGDIČ:</speaker>
                        <p>Spoštovane gospe in gospodje! Spoštovani gospod Marko Voljč! Pisatelj
                           Herman Hesse je rekel, vsaka emigracija se maščuje. Pregovor tudi pravi,
                           proč od oči, proč od srca. To velja za slehernega zemljana. Tudi za
                           slehernega Slovenca. Hudo mi je za vsakim Slovencem, ki odide v tujino pa
                           tudi za vami. Vračanja so različna, navadno težka. Številni Slovenci se
                           vračajo iz uspešne poti po tujini domov zaradi domotožja. Sprejemajo tudi
                           dejstvo, da ne dobijo službe, da so torej brezposelni. Tujina je
                           bolečina, pa četudi si poklicno uspešen. Novinar Večera, gospod Milan
                           Predan pravi, da ste cenjeni strokovnjak v Hondurasu. Ne vem na podlagi
                           česa to sklepa. Želim, da ste uspešen strokovnjak in ponos Slovenije, kot
                           tudi da, se s svojo družino čimprej vrnete v Slovenijo.</p>
                        <p>Vendar pri vračanju posameznika se ponavljajo krute zakonitosti. Citirani
                           novinar Večera pravi, za Slovenca ni dovolj, da je na tujem priznan
                           strokovnjak, temveč mora biti tudi, v narekovajih povedano, naš. Kaj
                           pomeni biti "naš" je popolnoma razumel slovenski komunizem, ki je
                           marsikateremu strokovnjaku popolnoma onemogočil vračanje ali pa se je
                           le-ta moral podreči zaslišanju varnostne službe in podati poročilo o
                           svojem delu v tujini. Bil je presrečen, če je dobil službo, golo službo s
                           katero bi preživel svojo družino.</p>
                        <p>Sprašujem vas gospod Voljč, ali ste že vi kje v Sloveniji vložili prošnjo
                           za slovenski vsakdanji kruh, po še vedno vladajoči socialistični
                           uravnilovki slovenskega adama. Ali ste dobili odgovor, katerega niso
                           dobili številni slovenski strokovnjaki, ki so se želeli vrniti v
                           slovenski komunizem? Ali so vam odvisno neodvisni poslanci ponudili roko
                           pri realnem vračanju vas in vaše družine v Slovenijo? Ali vam je gospod
                           predsednik Milan Kučan ali njegov kabinet ponudil pomoč pri vaši običajni
                           varianti vrnitve? Ali ste zaprosili za službo v kakšnem podjetju ali
                           Ljubljanski banki in ali ste dobili odgovor?</p>
                        <p>Morda boste začutili gospod Voljč, da vas cenim kot slovenskega
                           strokovnjaka. Ali vas cenijo tudi vaši propagandisti, predlagatelji?
                           Sleherna politika se začne pri tleh, ali kot bi rekli vaši predlagatelji,
                           pri bazi. Ta isti vas pa iz vroče Latinske Amerike kapitulirajo, bodimo
                           iskreni, na vrh slovenske politike, na politični Triglav. Ali se
                           zavedate, kako vas na ta način zlorabljajo.</p>
                        <p>Da torej zaključimo, gospod Marko Voljč; in novinarju Milanu Predan bi
                           povedal v obraz dejstvo, da je diametralna razlika med slovensko
                           komunistično in demokratično ustavo. Pri komunistični je ob vrnitvi
                           slovenskega strokovnjaka iz tujine odločala partija po posvetu z
                           varnostno službo. Takratni politiki ni bilo jasno, zakaj se uspešen
                           strokovnjak vrača. Morda ga pošilja namišljeni sovražnik.</p>
                        <p>Ali bi se v času prejšnje oblasti upal kandidirati za predsednika vlade
                           Slovenije? Ne! Bil bi zasmehovan ali kot žaljivec sistema, kazensko
                           preganjan, morda zaradi sumljivih veličinskih idej predstavljen
                           psihiatru.</p>
                        <p>V demokratični svobodni ustavi pa o vrnitvi vas, strokovnjaka, odloča
                           parlament Slovenije, na podlagi predloga tistih neodvisnih poslancev, ki
                           jih nobena barva slovenskega političnega spektra ni sprejemljiva.</p>
                        <p>Vam gospod predsednik Milan Kučan, kot nekateri namigujejo, če je to res,
                           in se bo na demokratično sprejemljiv način pokazalo dejstvo, da s te vi
                           ali vaš kabinet podprli v bistvu žalitev osebnosti gospoda Marka Voljča
                           in sem žalitev številnih slovenskih zdomcev, se vas kot Prekmurec
                           odpovedujem in niste več moj predsednik Slovenije in Slovencev.</p>
                        <p>Kar se tiče vašega programa smatram, da so vam ga sestavili drugi, ker
                           le-ta nima avtohtonosti, torej nima kontinuirane avtohtonosti. Nivo je
                           isti, kot je že moj predgovornik povedal, kot ga je sedanja vlada
                           predlagala pred dvema letoma oziroma po volitvah, v prvi verziji in ki
                           smo g a samokritično kritizirali tudi Demosovci. Takšen nivo bi slovensko
                           gospodarstvo vrgel v obdobje pred dvema letoma.</p>
                        <p>Gospod Voljč, obujam vam v spomin tisti izrek: prišel, videl, odšel.
                           Glasoval bom, da ostane predsednik vlade gospod Lojze Peterle. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Gospod Ciril Kolešnik.</p>
                     </sp>
                     <sp who="#sp.KolešnikCiril">
                        <speaker>CIRIL KOLEŠNIK:</speaker>
                        <p>Spoštovani gospod predsednik, spoštovane poslanke, spoštovani poslanci in
                           zelo spoštovani  gospod Voljč. Ne bom vas in vas ne pozdravljam zato, ker
                           je  rekel gospod Zlobec, nisem namreč njegovo trobilo. Na žalost si
                           gospod Zlobec vedno jemlje pravico biti vseved in učitelj vsem. Včasih se
                           mi dozdeva, kot, da bi želel sam biti svoj parlament. To sem moral
                           povedati, da mi ne bo kdorkoli zameril, da nisem spoštljiv do gospoda
                           Voljča, ker ga tudi kot strokovnjaka cenim.</p>
                        <p>Ne smete pa mi zameriti, če mi beseda v tem trenutku ne bo tekla kot bi
                           mi seveda morala, saj se zelo dobro zavedam kakšne vrste je ta predlog,
                           ki je pred nami. Navkljub temu mu ne gre očitati dobronamernost nove
                           ustave in prehod od stare k novi ustavi. Vendar pa moram ugotoviti, da to
                           ni predlog apolitičnih ali celo tistih sil, katerim ni v interesu
                           preobrazba te družbene skupnosti.</p>
                        <p>V raznih oblikah se nam stalno in stalno ponuja isto. To smo že imeli.
                           Namreč anarhično gospodarstvo, kvazi tržni sistem, odvisnosti na vseh
                           koncih in krajih. Imeli smo torej balkansko krčmo h kateri se skušamo
                           ponovno vrniti. Vendar nosilci teh dobrot, ki so se še vedno do sedaj
                           pokazale kot v bistvu ne dobrote, se stalno z metamorfozo pojavljajo kot
                           nekaj novega, boljšega, vedno kot upanje tistim v stiski. Da to lahko
                           počnejo in izkoriščajo nezmožnost prav teh v stiski, ki ne morejo
                           razumeti te hude nevarne igre v kateri stalno potegnejo kratek konec.</p>
                        <p>Stalno neravnotežje je potreba za življenje teh negativnih sil, ki
                           zmorejo le črpati in ne vračati. To so svojevrstne črne luknje, te pa
                           znajo samo le sesati. Sredstvo zoper te je le resnica. Dolžni smo stalno
                           in znova opozarjati in zavračati, da se posledice zamenjujejo z vzroki in
                           ne obratno. Zato zelo dvomim v iskrenost in resnico skupine neodvisnih.
                           Kajti spomnimo se, to so tisti, ki so vodili jasno akcijo zoper napore te
                           vlade: lastninski zakon, zadruge, denacionalizacije.</p>
                        <p>Vendar pa je potrebno postaviti vprašanje, kaj pomeni poudarjanje pojma
                           "nadstrankarstvo". To je svojevrstno zavajanje in v bistvu floskula. Gre
                           v bistvu za čisto odvisnost, kajti pojem nadstrankarstvo pomeni le še
                           bolj strankarstvo. Zaključek je lahko le, da gre pri njih za
                           prizadevanje, da so nad strankami, da gre za poizkus restavracije
                           enoumja; tako so tudi delovali v skupščini, v tej smeri blokade.</p>
                        <p>V isti smeri je predlog, s katerim se dejansko želi premakniti volitev v
                           nedogled. O tem je govoril tudi gospod Balažic - blokirati sprejem
                           proračuna, ker to drugače sicer ne more biti, s tem onemogočati delovanje
                           državi in pripeljati državo do možnosti predsedniške diktature.</p>
                        <p>Da si upam razmišljati v tej smeri, mi je posredno podlaga tudi izjava
                           gospoda Voljča, objavljena v mnogih medijih. Ne bom navajal dobesedno,
                           ampak smiselno: "20 let sem se pripravljal na to funkcijo", misli na
                           funkcijo predsednika vlade. V to smer so tudi njegove prostodušne izjave,
                           da obstoječa vlada dobro delala, tudi na gospodarskem področju in tudi
                           danes je gospod Voljč v svojem programu ni povedal nič novega. V delih v
                           kjer si ni bil protisloven.</p>
                        <p>Razlika je bila le v glasu, glas gospoda Peterleta je bolj čist in jasen.
                           Skratka namere so zelo jasne. Zrušiti komaj začete procese preobrazbe.
                           Igra je zastavljena zelo zvito in se je zelo dolgo pripravljena. V skrbno
                           pripravljenem scenariju, kako vreči vlado, so spregledana neka dejstva.
                           Mi nismo več družba izpred tridesetih ali 40 ali celo 10 let.</p>
                        <p>Demokracija ima že kar dobre korenine, navkljub vsem tem težavam v
                           katerih smo. Zato ni bilo, kljub skrbnosti, moč zapolniti vseh teh
                           lukenj, tega se gospodje scenaristi dobro zavedajo in so spoznali. Zato
                           so morali na vrat na nos vpreči vse v obrambo svojega predloga. Zato so
                           tudi v bistvu zlorabili gospoda Voljča, kajti začeli so uporabljati tudi
                           neokusnosti, kot je tista na primer v nekem časopisu, kakšen genij je
                           gospod Voljč bil že v mladih letih. In prav zato ne morem in nočem
                           govoriti o osebnosti gospoda Voljča, ker ni problem gospod Voljč, njega
                           mi je celo žal, žal, da bo izkoriščen, ker ga bodo tudi ti predlagatelji,
                           ko jim več ne bo koristil, zavrnili, kot se zavrže v vesolju komet.</p>
                        <p>Ker ga sicer ne poznam dobro, tudi to je razlog, da ne bi želel preveč
                           govoriti o njem, vendar bi le rekel vsem tistim, ki skušajo preko njega
                           dobiti oblast, da le ne uporabljajo in ne delajo tako, kot so delali z
                           gospodom Peterletom. To je bila lepa oznaka tistih, ki so nas pripeljali
                           do tega predloga. Vendar kako resen je ta predlog, govori to dejstvo, da
                           kandidat zelo slabo pozna našo stvarnost, saj ga veliko let ni bilo v
                           naši sredi. Pa kljub temu predlog neodvisnih.</p>
                        <p>Zelo težko in nerealno je pričakovati, da bi, če bi bil gospod Voljč
                           izvoljen, lahko karkoli na hitro storil; in če, kako boste to
                           opravičevali gospodje predlagatelji. Verjetno z objektivnimi razlogi,
                           takšna opravičila so nam znana iz preteklosti. Gospod Voljč se te
                           nevarnosti zelo dobro zaveda, saj to dokazuje njegova izjava, zopet
                           smiselno, vlada dela dobro, spremeniti le bo treba nekaj malega.</p>
                        <p>Zato je naraven zaključek, ni pomembna rešitev države, ni pomemben gospod
                           kandidat, ampak oblast.</p>
                        <p>Zato se mi vsiljuje prilika iz legende o Troji. Primera o trojanskem
                           konju je zgledna. Zato si postavim vprašanje, kdo je zdaj v trebuhu tega
                           trojanskega konja. V prvem trenutku se zaradi stalne mimikrije niti prav
                           ne vidimo, kdo se skriva, kar je povsem razumljivo, saj te sile ne smejo
                           biti prehitro vidne, saj  bi bile spoznane kot tiste, ki so nas
                           desetletja premetavale sem pa tja. Na vsak način poskušajo priti na
                           oblast, pripravljeni so žrtvovati vse, tudi gospoda Voljča.</p>
                        <p>Očitno gre za silo destrukcije. Prepričan sem, da se Troja ne sme
                           ponoviti, kajti to bo katastrofa, katere posledice bodo občutili še mnogo
                           let za vsemi nami. V opozorilo so nam tudi besede gospoda kandidata v
                           včerajšnjem Jutelu, da je rešitev le v vračanju v Jugoslavijo. Očitno ne
                           samo gospodarsko sodelovanje.</p>
                        <p>Mi se torej tej balkanski štoriji odpovedujemo in smo se že odpovedali. V
                           tem smislu in rešitvi tako nam lastnih problemov, moramo jutri imeti
                           volitve, da jutri volitve, ne pa danes.Te pa prav ne morejo bili z
                           izvolitvijo gospoda Voljča. Enako gospod Voljč nima, navkljub opevanim
                           kvalitetam, čarovniške palice s katero bi jutri rešil tiste o katerih je
                           govoril gospod Balažic.</p>
                        <p>Ker vzroki niso od danes, očitno gre za tipično zamenjavo vzrokov s
                           posledicami, kar je povsem normalno.  Če bi to znali ti, ki to predlagajo
                           razrešiti, potem bi nam danes ne bilo tako hudo. Zato so vse analize k
                           temu, tipa gospoda Balažica in druge, podobno površne, saj ne govorijo o
                           vzrokih, te ne morejo in ne smejo povedati, saj ne smejo deskreditirati
                           levo leve opcije.</p>
                        <p>Zaradi vsega tega se ne morem odločiti za gospoda Voljča in bom glasoval
                           proti. Saj mi je ljubša svobodna demokratična Slovenija, ki se bo znala
                           in zmogla skobacati iz pretežkih problemov, ki nam jih je zakuhala torej
                           ta skupina oz. levo leva opcija.</p>
                        <p>Ob koncu pa le tole. Tisti, ki s prstom kaže na drugega, kaže s tremi
                           prsti nase. Torej gospodje predlagatelji ne kažite na druge, kažite na
                           sebe.</p>
                        <p>In za konec gospodu Pahorju. Kvaliteta življenja da, a na čigav račun.
                           Danes plačujemo to kvaliteto življenja izbrancev elite iz preteklih
                           časov. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Izčrpali smo približno, nekoliko več kot polovico
                           prijavljenih diskutantov, ura je dve, torej jaz bi predlagal eno uro
                           odmora, če ste za to? Ura odmora.</p>
                     </sp>
                     <stage type="time">(Seja je bila <time to="1992-02-19T13:15:00"
                           xml:id="stage.t.2">prekinjena ob 13.55 uri</time> in se je <time
                           from="1992-02-19T15:08:00" xml:id="stage.t.3">nadaljevala ob 15.08
                           uri</time>.)</stage>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Nadaljujemo z razpravo. Besedo ima gospod Milan Pintar.</p>
                     </sp>
                     <sp who="#sp.PintarEmilMilan">
                        <speaker>EMIL MILAN PINTAR:</speaker>
                        <p>Hvala lepa, gospod predsednik, spoštovane kolegice in kolegi, poslanci in
                           poslanke! Videli ste, da je danes kar nekaj poslancev nam tu napovedovalo
                           čas. Nekateri so trdili, da je pet do dvanajstih, ko to še ni bilo,
                           nekateri, da je dvanajst, ko je že zdavnaj odzvonilo. Jaz ne bom poskušal
                           napovedovati tega časa, čeprav je mogoče nekaj simboličnosti v tem, kdo
                           je pretiraval, koliko je že ura. Kdo je pa zamujal s svojo oceno za kar
                           lep čas. Tisto, kar sem nekako hotel povedati, so tri stvari.</p>
                        <p>Prvič, da sem pretresen ob začetku in deloma tudi kasnejšem poteku
                           današnje razprave. Namreč, kaže na to, da je vendarle, jaz sem enkrat že
                           uporabil ta izraz, današnji skupščinski razpravi in slovenski politiki s
                           tem v celoti prevladal pravzaprav nek provincializem in da smo se mi
                           sposobni spuščati na tak nivo razpravljanja, da mora to nekaterim tu med
                           nami, pa zunaj in na cesti, pa tudi v tujini, ker zdaj je precej oči v
                           Evropi uprtih v nas, da mora povzročati averzijo do teh tako imenovanih
                           balkanskih plemenskih sporov, ker približno tako ta stvar tudi zgleda, ko
                           jo postavimo.</p>
                        <p>Očitno je namreč, da Sloveniji grozi, da bosta ponovno zašli v klinč ena
                           tako imenovana rdeča in ena tako imenovana črna varianta. Namenoma sem
                           uporabil izraza tako imenovana, zato, ker niti ena niti druga oznaka
                           nista točni. Tisto, kar je točno, pa je lahko izjemna blokada, ki iz
                           takega klinča rdeče in črne verzije, ki sta samo od nasprotnikov tako
                           poimenovani, lahko prizadene Slovenijo.</p>
                        <p>Nekateri bi celo opozorili na to, da pretežen del razprav ni šel v
                           vsebino, ampak se je dotikal nečesa, čemur bi rekli strah pred izgubo
                           oblasti. Ker so danes že vsi uporabljali literarne izraze, bi jaz rekel,
                           to ni bil več boj za oblast, to je bilo cviljenje za oblast in v tem
                           smislu se mi zdi, da smo padli globoko pod nivo. Niti pred dvema letoma,
                           ko je res šlo za spremembo oblasti, danes pa komaj ta prva senca take
                           možnosti in še ta se bojim, da je nerealna, niti pred dvema letoma
                           nekatere stvari niso padle tako dol.</p>
                        <p>Dve stvari bi rad opozoril. Gospod Starman nam je dal neke izjemno
                           zanimive citate o tem, kaj so poslanci. Mislim, da to pravi trenutek, ker
                           sem tudi sam hotel na to opozoriti, vendar so bili namenjeni tistim, ki
                           so prej govorili o nekih spornih mandatih itd. z vsem, kar k temu
                           spada.</p>
                        <p>Gospod Požarnik nam je pokazal podatke, ki kažejo, da se je tudi on začel
                           ukvarjati z razvojnimi problemi. Jaz sem zelo vesel. Več nas bo, bolj
                           temeljita in kvalitetna bo ta razprava. Je pa seveda hudo ta trenutek v
                           Sloveniji, ko nam že postaja jasno, da tisti, ki bomo morali šolati
                           otroke v devetdesetih letih, da jim tudi približno ne bomo mogli dati
                           tako kvalitetne izobrazbe kot so jo lahko dobili tisti, ki so se šolali v
                           osemdesetih letih. Da nam standard tako grozljivo pada, da mi po
                           strokovni plati zahajamo v to, da bo naslednja generacija relativno,
                           glede na evropske potrebe, slabše izobražena, kot je ta trenutek naša
                           aktivna generacija v evropskem prostoru.</p>
                        <p>Jaz zdaj ne govorim o ideoloških primeseh in kvalitetah, če nekomu te
                           odtehtajo ostalo, govorim o stroki. Govorim o tem, da vstopamo v Evropo,
                           kjer bomo morali iti v poglobljeno delitev dela - in v Evropi zlasti po
                           l. 1973/75 teče izjemno hitra delitev dela, da mi za to novo delitev dela
                           ne bomo usposobljeni in da bomo dejansko postali komunalci te Evrope. Ta
                           grožnja je seveda ob tem, kar se nam ta trenutek dogaja z materialno bazo
                           Slovenije, s standardom Slovenije, pa ne govorim o osebnem standardu,
                           čeprav je tudi ta grozljiv za tiste, ki imajo zdaj po deset ali dvanajst
                           tisoč tolarjev plače, govorim pravzaprav o tistem, čemur bi lahko rekli
                           kulturni standard naroda. Ta nam pada.</p>
                        <p>Mi seveda na ta način ne ostajamo več evropski narod in če bomo šli v
                           Evropo, bomo prišli tja v tiste znane doline "Via male" in to bo vsa naša
                           Evropa, kamor spadamo, če ne bomo imeli ustrezne profesionalne izobrazbe.
                           Zato so podatki o neki Poljski, Češki, Romuniji, Bolgariji, Albaniji,
                           Adis Abebi itd., so seveda podatki, ki nič ne govorijo. Mi imamo
                           standard, mi imamo režijo. Ta režija stane toliko in toliko. In ko nam
                           pade od 7500 $ nacionalni produkt par capita na 5000, ga mi lahko še
                           šestkrat primerjamo z Albanijo, za Slovenijo je to katastrofa. In to je
                           dejstvo.</p>
                        <p>In zato bi rad, da danes vprašanja mandatarja ne diskvalificiramo z
                           ugotovitvijo, da nam ne gre tako slabo, koliko mandatarjev bi morali šele
                           Poljaki menjati, ker imajo trikrat nižji družbeni proizvod, kot ga imamo
                           mi. To seveda ni način razmišljanja. Zato je taka razprava, če jo tako
                           postavimo, pravzaprav res kot izraz nekega provincializma razvojne
                           politike in to je tisto, česar je mene strah.</p>
                        <p>Zato bi rad vrnil razpravo k tistim stvarem, ki se nam zdijo osrednje.
                           Kaj nam novi mandatar gospod Voljč lahko ponudi v tem trenutku, kaj nam
                           obeta? Ne gre za to, da nam lahko zdaj prinese eno košaro banan ali nekaj
                           takega, kot so nekateri poskušali diskvalificirati, razvoj ni tisto, kar
                           pride od zunaj. Razvoj je naša lastna pripravljenost in sposobnost, da
                           ujamemo razvojni ritem.</p>
                        <p>Iz tega zornega kota imam dve pripombi na program, ki nam ga je razkril.
                           Pozorno sem poslušal, kaj je rekel in še enkrat prebral, kar je napisano
                           in bi rad te dve stvari, eno vprašal, eno pripomnil. To, kar bi rad
                           vprašal, se nanaša na dejstvo, da sem jaz razumel, da je njegov pristop
                           pravzaprav izrazito monetarno finančen pristop v ekonomsko politiko. To
                           ni čudno. Slovenija ima to področje izrazito kvalitetno. Mi smo v zadnji
                           desetih, petnajstih letih v slovenskem prostoru tu začeli in v tujini
                           došolali vrsto vrhunskih strokovnjakov, ki so se vsi uveljavljali v
                           mednarodnih inštitucijah, zlasti washingtonskih. Vendar obstoji neka
                           logika, da je bistvo monetarno-finančnega pristopa, ki je tipična za
                           mednarodne monetarne kroge, je neka restriktivna monetarna politika, ki
                           gre v tej smeri, da s podcenjenostjo lastne, tako imenovane lokalne
                           valute, ustvarja ekonomske motive za izvoz. Jaz mislim, da je to tisto,
                           kar vsaka dežela v tejle fazi mora sprejeti in v tem smislu tudi podpiram
                           to politiko Banke Slovenije, ko pride v razpravo.</p>
                        <p>Vendar, ko trdim, da je to potrebno, trdim, da to ni zadostno. Kajti, če
                           nekdo poskuša samo z monetarno finančno politiko in nekaterimi fiskalnimi
                           ukrepi ustvariti razvojni zagon, potem se nam lahko zgodi, da bomo mi ves
                           čas prodajali svoje podcenjeno delo v tujino, kajti podcenjenost lastne
                           valute navsezadnje ni drugega kot zastonj delati za druge in seveda
                           mednarodnemu finančnemu kapitalu, v kolikor se je on odtrgal nacionalnim
                           kontrolam, to je pa njegova naravna tendenca, to nadvse ustreza in je to
                           stalna politika vseh mednarodnih bank, prisiliti nacionalne države, da
                           podcenijo svojo valuto in s tem izročajo en višek vrednosti dela v
                           mednarodni prostor.</p>
                        <p>Potem je seveda treba na nacionalnem področju monetarno finančno politiko
                           dograditi z ukrepi tako imenovane razvojne politike. To pomeni, da mi, ko
                           govorimo o izvozu, nehajmo neprestano dajati regrese za izvoz, ker s tem
                           lastne regrese izvažamo pa ali jih damo dodatno ali z znižanjem vrednosti
                           valute, ampak interveniramo na vhodni, razvojni liniji, to se pravi s
                           tehnološko komponento razvoja. Država, ki ni sposobna zgraditi tehnološke
                           komponente razvoja, je obsojena na trajno izročanje svojega blaga tujini
                           po nerealnih cenah. To je verjetno bistvo.</p>
                        <p>To je moj očitek sedanji vladi gospoda Peterleta, to je moj očitek
                           prejšnji vladi, ko sem se leta in leta trudil, da bi prepričal, da mi
                           poleg tega, da imamo fond za znanost s katerim financiramo inštitute,
                           rabimo fond za tehnologijo s katerim bomo vzpodbudili slovenski
                           tehnološki razvoj. Nisem uspel prej, čeprav smo bili parkrat blizu, ne
                           uspevam zdaj, in bojim se, da iz tega programa, ki ga imam tu, nekako
                           prihajam do občutka da bom seveda ta boj nadaljeval na nek način v prazno
                           tudi v naslednjem obdobju.</p>
                        <p>Kajti očitno je, da ta stvar seveda tu notri ni zagrabljena z neke
                           kompleksne razvojne paradigme. No in  moja pripomba, z njo končujem, je
                           seveda na koncept lastninjenja. Reči moram, da imam, če že zadosti časa,
                           da bi se ukvarjal s teorijo na tem področju, vrsto kolegov, ki se res
                           precizno in globoko s tem ukvarjajo od ekonomistov do sociologov.
                           Pokazalo se je, da seveda zdajle ta trenutek obstojita v svetu dve
                           temeljni usmeritvi. Eno, ki jo lahko imenujemo ekonomska je pa v resnici
                           ekonometrična in ki gleda na lastnino predvsem iz vidika, da je to
                           ekonomska kategorija. Mi poznamo te modele, kje v Evropi so bili
                           uveljavljeni, kako so se pravzaprav uresničili ali neuresničili.</p>
                        <p>Druga usmeritev je pa ponovno dejstvo, da je seveda  lastnina tudi
                           temeljno družbeno razmerje in na nek način je ona podlaga družbene
                           integracije ali dezintegracije. Videti to drugo zadevo seveda pomeni, da
                           mi lastninjenja ne obravnavamo kot ekonomskega ali pa ekonometričnega
                           modela, ampak, da vprašamo, kaj naj lastninjenje prinese in kaj hočemo,
                           ravnotežje odločanja. Kajti, ko bomo delili, bomo delili pravico do
                           odločanja v podjetjih ne pa "cash"; ravnotežje je pravzaprav  družbenih
                           odnosov, kajti ne želimo, da se ena sama strata polasti v družbi ključnih
                           kontrolnih pozicij. To je pravzaprav  temeljna misel tistih, ki gledamo
                           na ta lastninski koncept bolj iz tega  sociološko razvojnega aspekta in
                           ne iz ekonomskega. In bojim se, da tako postavljena razmejitev lastništva
                           na prednostne in na navadne delnice kot sem jih tu zaznal, seveda gre v
                           neki drugi smeri, v smeri, ki smo jo že imeli tu predlagano od strani
                           nekaterih, bi rekel, specifičnih zakonov o lastninjenju.</p>
                        <p>Mogoče nimam prav, zato, ker je samo nekaj lapiradnih stavkov, ampak bi
                           pa rad, da, če se seveda okrog tega pogovorimo, da se temeljito
                           pogovorimo tudi o konceptu lastninjenja. Prepričan sem namreč, da se bo
                           slovenski razvoj, in da se ne bo začel s takšno ali drugačno vlado, ampak
                           z nehanjem boja okrog lastnine nad preteklostjo in pretekle lastnine in z
                           začetkom produkcije. To pa pomeni, da se nehajmo prepirati kdo bo kaj
                           vodil, kajti tisti, ki se prepirajo kdo bo kaj vodil in samo to dimenzijo
                           vidijo, tisti pravzaprav vidijo res samo boj za oblast, ampak se začnimo
                           pogovarjati o tem, kaj je treba narediti: to se pravi o vsebini.</p>
                        <p>In zato sem seveda nadvse vesel, da se je tu pojavil nov kandidat, zato,
                           da bi nas vzpodbudil k vprašanjem kaj je treba narediti in nadvse sem
                           žalosten, ko vidim, da nas tudi nov kandidat sili samo v vprašanje, kaj
                           je njegov oče naredil 13. septembra 1920, ne pa, da bi se vprašali kakšno
                           ekonomsko politiko rabimo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Franc Planinšek. Ga ni. Potem pa Tone Partljič.</p>
                     </sp>
                     <sp who="#sp.PartljičAnton">
                        <speaker>ANTON PARTLJIČ:</speaker>
                        <p>Hvala lepa. Ko sem se priglasil k besedi, sem pravzaprav mislil, da bom
                           še rekel kaj ob tem, ko smo govorili o proceduralnih vprašanjih.</p>
                        <p>Gospod minister Rajko Pirnat je tu uporabljal neke primere, rekel bi,
                           precej točne, tudi iz mojega gledališkega sveta. Zato mi ne zamerite, da
                           še sam eno takšno povem, ki pa  nekako vendarle, čeprav bo izgledala
                           literatura, vendarle zadeva to situacijo v kateri smo. Nekateri, ali pa
                           vsaj ve se, da se recimo, shakespearovske zgodovinske drame zgrajene kot
                           en trapez in se v bistvu začnejo s tem, da nek vladar ali pa tudi
                           diktator, mislim da ne gre pri nas za diktatorja v prvem in drugem
                           primeru vsaj zdaj ne gre, so bili tudi takšni junaki pri Shakespearu, ki
                           niso bili Machbehti, recimo Richard II., ki je bil miroljuben vladar, ko
                           stopi na stopnice in doseže tron, na prvo stopnico že stopi nekdo, ki
                           razmišlja kako ga bo vrgel. In ko gre potem ta po svoji ravnini se mu oni
                           že približa na isto in potem se pravzaprav ponovi, da onega potlači na
                           drugi strani dol, se sam ustali in tu je že nov.</p>
                        <p>In zato se mi zdi povsem normalno, da imamo vlado in da opozicija začne
                           kar hitro premišljevati, kako bi to vlado ruknila. Mislim, da je to čisto
                           legitimna in zgodovinska situacija. In če bi se zgodilo, da bi danes
                           izvolili novega in bi gospod Voljč prišel na prvo lojtro in začel
                           korakati, sem prepričan, da bo nekdo že začel premišljevati kdo bi ga v
                           nekem trenutku lahko zamenjal. To se počenja po celem svetu in ponekod
                           vlade mečejo veliko bolj pogosto, zato se strinjam z nekaterimi
                           predgovorniki, tudi z gospodom Pintarjem, da pa zdaj zaradi tega govoriti
                           o nekem državnem udaru ali kaj; to prej govori o trdnosti novega sistema
                           demokratizacije, da se lahko prvikrat tako  pogovarjamo. S tega vidika je
                           to zgodovinski trenutek. Prej smo imeli samo to, da je CK vrgel Kavčiča,
                           danes pa prvikrat poskušajo poslanci od spodaj to speljati. Izgleda, da
                           jim ne bo to zelo uspelo. Vendar bi to štel za legitimno zadevo. Iz tega
                           bi tudi protestiral proti intonaciji s katero smo se obračali na
                           kandidata, ki ni dolžen ne kriv. Sprejel je kandidaturo in  je tu
                           pravzaprav na zatožni klopi in tudi sam predsednik, za katerega nekateri
                           sodijo, da vodi nenormalno skupščino, tudi o tem se mi zdi, da bi se
                           splačalo preden se take oznake dajejo, ta meja je zelo ozka - kaj je
                           danes za nekoga normalno, kaj je jutri normalno in kdo je med nami
                           normalen in kdo ni. Tudi sam predsednik, ki tole nenormalno vodi to
                           skupščino danes je opozoril, da prepoveduje žalitve. In jaz sem bil prav
                           vesel in lahko bi rekel, da sem "cvikal"  za tiste, ki so nastopali s te
                           strani, ker so dostikrat moje simpatije, ne pa vedno, lahko boste
                           potrdili. Zdi se mi velik nivo diskusije, da ni bila izrečena še nobena
                           ne korektna beseda na račun gospoda Peterleta in se mi to zdi popolnoma
                           prav. Bila je kakšna kritična, vendar bi lahko rekel, da je še preveč
                           pohvalnih. Zakaj si je ta gospod zaslužil, da se tu z nekimi bananami
                           straši, govorijo o "Banana Boeju", poslušajte, to ni vredno nas in jaz
                           protestiram. To je prvo, kakorkoli se bodo stvari iztekle.</p>
                        <p>Druga stvar je v resnici najbrž točna. Nekje sem slišal, da novi kandidat
                           ni neka novost. Sam vem na pamet vsaj še za imena, kot so Bavčar,
                           Drnovšek, dr. Ocvirk. To pomeni, da je bilo to nekako v zraku; da ne gre
                           sedaj tu za neko posebno zaroto Neodvisnih, ki so jih najbrž komunisti
                           najeli in plačali, da to izpeljejo. Kolikor je meni znano, je del
                           opozicije takoj rekel,  da je s to akcijo, če morda ne bo uspela, bo sama
                           utrdila položaj Peterleta in to zagotovo do konca decembra. In celo
                           predvidevam, da se utegne tako zaplesti. Zato bi to, kar se danes dogaja,
                           štel za popolnoma legitimno stvar. Pomeni: jaz bi novemu kandidatu samo
                           svetoval, da če ne bo danes izvoljen, bodo nove volitve in bo tu in naj
                           takrat znova poizkusi. Prvič ne bo več neznano ime; glede na neznano ime
                           moram tudi reči, ne da bi želel kogarkoli prizadeti, da je bil priimek
                           Peterle tudi meni neznan, ko se je tu pojavil, pa sem tudi jaz glasoval
                           zanj. Žena mi je rekla, da je geograf, ona je tudi geografinja in sem se
                           zanesel in videl sem, da je gospoda Malešiča iz Maribora izbral za
                           svojega podpredsednika in sem bil kar zadovoljen in sem takrat glasoval
                           "za" <stage>(smeh)</stage>, čeprav ga nisem poznal. Zato ne vem torej,
                           kdo je večja ali manjša neznanka.</p>
                        <p>Da pa se, ker je bilo danes nekajkrat povedano, gredo velike zasluge tej
                           vladi na nekaterih področjih, na nekaterih pa ne. Jaz se za gotovo
                           strinjam, da ni ta vlada povzročila krize, v kateri smo. Ampak nekaj pa
                           se mi zdi, čeprav se na stvari slabo razumem: res je, to je nekje že
                           Drago Jančar govoril, zato ga pravzaprav citiram. Res je, da kjerkoli so
                           bili komunistični režimi, če se prav spominjam ali vsaj tam, kjer sem jaz
                           hodil, niso žarnice v hotelih svetile, voda v stranišču ni šla, pipe niso
                           delale, to je od Romunije, Bolgarije, Srbije, Makedonije, Poljske, Češke.
                           V Sloveniji je to delovalo in meni se zdi, da smo kljub temu nekaj
                           prednosti imeli. To se sprašujem, čeprav se na stvari ne razumem, ali smo
                           to prednost, ki smo jo imeli, dobro unovčili?</p>
                        <p>Tu bi se strinjal s tistimi, ki imajo morda kakšne pripombe, sam pa nisem
                           ravno strokovnjak, da bi to dobro presodil. Na svoji koži pa čutim in ne
                           morem dobro razmejiti, kaj je dediščina mojega sistema. Nekaterim pa bi
                           vendarle, ker mi lahko verjamete, da sem s 17 leti res vstopil v partijo
                           misleč, da bom popravil svet, pa me ni treba biti zelo sram tistega
                           obdobja; navsezadnje sem imel 9 let opomin pred izključitvijo, pa ni
                           važno in se ne bomo sedaj s tem ukvarjali.</p>
                        <p>Ampak, ko danes gledam nazaj svoje spise, recimo za 10 ali 15 let in
                           kljub temu, čeprav sem tako vedno bil nekako dostikrat na črni listi, me
                           je dostikrat sram, kaj sem takrat pisal. In vas, ki ste danes npr. tu
                           govorili, upam, da imate zapisano, kar ste govorili, vam iz lastne
                           izkušnje svetujem, da preberete čez 10 let in si boste tudi mislili, ali
                           je bilo to pravo in moško stališče.</p>
                        <p>Skratka, ne vem kako se bo danes razpletlo. Najbolj se strinjam s
                           tistimi, ki pravijo, da gre pravzaprav za krizo našega parlamenta. Morda
                           gre tudi za krizo nas samih, ki tu v njem sedimo. Morda ni kriza izven
                           nas. Poglejte, dolgo časa sem bil navajen, da sem torej med tistimi, ki
                           smo ostanek realsocialistične skupščine, čeprav sem že povedal, da mi je
                           sam predsednik stranke rekel, da mi ni treba vstopiti v stranko, če
                           kandidiram in se imam torej za nek način tudi na neodvisnega; ali sem
                           ostanek realsocialistične skupnosti potem, kadarkoli je kaj narobe sem
                           tista opozicija, ki hoče ne vem kaj restavrirati. Zdaj mi ni več jasno -
                           na tiho upam, da je že dr. Bučar večja opozicija kot mi, vsaj tako sem
                           danes razumel. Ne vem več, kdo je tu opozicija, kdo je pozicija in kako
                           je s tem našim parlamentom?</p>
                        <p>Pred vsakim dnevnim redom pa načenjati legitimnost posameznih poslancev
                           in posameznih zborov, dokler ne spremenimo, pa res ne vem, kaj si ljudje
                           o nas mislijo. Da ne gre tu za deset poslancev, ki se jim je, po mojem, v
                           glavi skisalo ali pa so najeti od neke agenture, kakor slišim, mi govori
                           tudi javno mnenje, ki ga vidim v časopisu. Kjer ogromno ljudi misli, da
                           je treba menjati, pa jaz sam ne vem, ali nam bo to kaj prineslo. Nekaj bi
                           nam prinesle takoj jutri nove volitve in nova konstatacija sil in  takrat
                           se bodo trkali. Dokler pa tega ne bo, pa si mislim, da sem bil izvoljen
                           od enakih Slovencev kot vsi ostali in ne želim, da se me vedno nekako
                           obravnava kot da sem tujek v tej skupščini.</p>
                        <p>Ko sem zjutraj spraševal sedež svojega poslanskega kluba, kaj se dogaja,
                           če ga bodo podprli, so mi rekli - ja. In ko sem vprašal, kako naj volim,
                           so mi rekli, naj volim po vesti. Jaz bom torej volil po vesti in se mi to
                           ta trenutek ne zdi važno, zdi pa se mi popolnoma legitimna in dobra
                           stvar, da to počnemo. Tistim pa, ki so imeli namen vreči vlado - ali se
                           jim bo morda posrečilo ali ne - tudi to se moramo naučiti. In je
                           vprašanje, če to že znamo, saj delamo prvikrat. Tudi tega se je najbrž
                           treba naučiti in dobro pripraviti. No, pa bomo videli, kako bo to danes
                           izgledalo. Hvala za potrpežljivost.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Naslednji je gospod Janko Halb. Gospod Kreft se je odrekel?
                           Hvala.</p>
                     </sp>
                     <sp who="#sp.HalbJanko">
                        <speaker>JANKO HALB:</speaker>
                        <p>Spoštovano predsedstvo, spoštovane poslanke in poslanci! Smatram, da ne
                           bom tako slikovit, kot je bil predgovornik, gospod Partljič, pa kljub
                           temu, ne glede na to, kar ste že vsi povedali, vsak pač rad pove svoje
                           mišljenje in tistih, ki jih zastopa. Realne in osnovne dileme, ki se mi
                           porajajo pred osebno odločitvijo o podpori ali zavrnitvi predloga skupine
                           neodvisnih poslancev za volitve novega predsednika vlade Republike
                           Slovenije, so splošne, strokovne in nenazadnje tudi politične.</p>
                        <p>Glede na okolje, iz katerega prihajam, nisem pod direktnim vplivom
                           nobenih strankarskih vrhov, zato bo moja odločitev, poleg osebne,
                           upoštevala samo še utrip ljudi, ki jih tukaj zastopam. Mimogrede si ne
                           morem kaj, da se ne bi vprašal, kakšno karakteristiko izpričane
                           neodvisnosti zastopajo predlagatelji - torej od česa so vse neodvisni in
                           ali to neodvisnost tudi pogojujejo samemu kandidatu. Osnovni moto
                           osamosvajanja v Sloveniji je bil naslonitev na lastne in domače sile, na
                           lastno znanje, narod in na lastne ljudi. Dobro se še spomnimo, kako so
                           vsi tisti, ki sedaj tako brezrezervno podpirajo tuje znanje, tuje
                           izkušnje, potujene nazore, zavračali pomoč in raztrgali osebnosti, ki so
                           nam hotele, ali nam še pomagajo, pa naj so Slovenci ali ne. To se je
                           dogajalo ob vrnitvi na politično sceno dr. Pučnika, ob svetovanju dr.
                           Pleskoviča in celo dr. Sachsa so zavrnili. Navdušeni pa so nad bianco
                           podporo g. Marku Voljču, ki je recimo samo magister. Torej ni čudno, da
                           slovenska politična in strokovno neodvisnost, slepo podpira neodvisne
                           strokovne kompetence in latinsko amerikanizacijo Slovenije zoper katero
                           se je že neštetokrat izreklo.</p>
                        <p>Neodvisnost in strokovnost je zadnje dni izpričevalo novega kandidata za
                           predsednika vlade in njegovega strokovnega ekonomskega programa tudi
                           večina slovenskih javnih glasil, z vsem medijskim "pompom in
                           rompompomom". Žal, pa se da ugotoviti, da se skozi vse njegove nastope,
                           tudi skozi program, ki nam ga je tukaj prebral, vleče ena rdeča nit
                           ekonomske stabilizacije. To je sicer uporabljiva kategorija bivših
                           samoupravnih gospodarskih strokovnjakov, ki mu v obstoječi stvarnosti
                           pravimo tudi preživetje, pa se žal ni obnesla tudi za časa Planinčeve, ne
                           Mikuliča ali Markoviča, tudi ne za časa Šinigoja. Stabilizaciji tudi
                           preprosto lahko rečemo staranje ali odpovedovanje. Kolikokrat je že
                           predsednik Peterle omenil tu pred nami to vrlino in nujnost, pa je tako
                           opozicija kot neodvisni niso bili pripravljeni upoštevati, ne s
                           političnim delovanjem, kaj šele na lastni koži.</p>
                        <p>Še celo neodvisno slovensko javnost imajo za seboj. In kaj drugega nam ta
                           program, ki upam, da so ga napisali v sobanah, kjer še visijo Josipove,
                           Edvardove slike, ponuja drugega, kot "šparanje in odpovedovanje". Samo,
                           da to direktno ob tem svečanem trenutku ne pove, zato pa pripravlja večji
                           šok. Zakaj smo v ekonomski recesiji? Ja, ni tujega denarja, ki smo ga od
                           Zahoda dobivali zaradi političnih interesov. Sedaj bo potrebno preživeti,
                           pa še dolgove vračati. To je sedaj sveta resnica. To vemo sami. Zato ni
                           potreben novi mandatar in neodvisna podpora. Je potrebno, da nas tega
                           nauči direktor, ki je opazoval bedo Mehikancev in jim doziral zahodni
                           kapital in to dolarje, ki so jih odobravali Američani, da jim Mehikanci
                           ne bi bežali čez mejo in motili miru na sončnih obalah Floride itd.</p>
                        <p>Trditve, da so se Mehičani odpovedovali standardu dobrovoljno, je
                           imanentna in tudi prenesljiva v Slovenijo. Samo zato je potreben narodni
                           konsenz, tega pa neodvisni podporniki ne dovoljujejo več, dokler je v
                           vladi še gospod Peterle. Ne samo to, da k temu spodbujajo ljudske
                           množice, celo nekatere ministre sedanje vlade so pridobili na svojo
                           stran. Verjetno imajo taki neodvisni in ti ministri svoje "fotelje" že
                           zagarantirane v tako željenem novem vladnem kabinetu. Vsi neodvisni in
                           odvisni, ki podpirajo novega mandatarja, gradijo na točkah kritike
                           sedanje vlade. In to so seveda že izrekli. Medtem, ko se g. Marko Voljč,
                           elegantno izogne tem direktnim napadom in prepusti, da zadevo opravijo
                           drugi.</p>
                        <p>Sprašujem se iz tega programa, kakšni bodo čisto konkretni ukrepi
                           ekonomske stabilizacije. Bodo to recimo zamrznitve cen, bodo to karte za
                           življenjske potrebščine, bodo to za 50 % povečane socialne dajatve, bo to
                           dosledna realizacija plač, po kolektivnih pogodbah in to že v marcu, bodo
                           to morda zeleni dolarji po glavi slovenskega državljana? Gospod Marko
                           Voljč v svečani prisegi, ki bi jo, pa upam, da je ne boste, izrekli v tem
                           parlamentu, je določeno, da predsednik vlade deluje po ustavi in
                           zakonu.</p>
                        <p>Poznate gospod Voljč novo slovensko ustavo in mnoge nove slovenske
                           državne zakone? V enem od njih je tudi zapisano, da imajo poslovodni
                           organi pristojnosti delodajalcev. Bi, recimo tako zakonsko določilo
                           kratkoročno odpravili, ker ga sedanja ministrica za delo enostavno noče.
                           To presliši, zaradi tega tudi potrebno zamenjati, ali kako drugače
                           odpraviti. Nekateri samoupravni direktorji, na osnovi teh pooblastil
                           odpustili množice tudi tistih stotisočev delavcev, ki enostavno ne morejo
                           izreči podpore na tem neodvisnim, ne tako zastavljenemu projektu
                           slovenskega parlamenta. Po drugi strani sem pa prepričan, da imate 100 %
                           podporo tudi takih samoupravnih direktorjev, samo razlika je v temu, da
                           na zahodu take menažerje plačujejo delodajalci, pri nas pa plačujejo sami
                           sebe. In v tem je  tudi glavna tragika. Končal bom še s konkretnejšimi
                           vprašanji, namenjenimi bolj sebi kot vam in pa vašim predlagateljem.</p>
                        <p>Do kdaj boste predstavili novi vladni kabinet in po katerem zakonu?
                           Katere ministre sedanje vlade, bivše podpredsednike ali ministre, morate
                           ponovno imenovati? Boste recimo odobrili Slovenski policijski proračun,
                           ki je zelo pomemben "jeziček" na tehtnici? Recimo, kdaj vas je o vašem
                           izboru za kandidata, mandatarja obvestil predsednik predsedstva
                           Slovenije. Boste vzeli prvih 100 dni parlamentarne potencialne tolerance
                           novi vladni ekipi? Slovenska država in narod tudi čutita, ste zavezani
                           volilnemu programu Slovenije za osamosvojitev, ki ga je prav realiziral
                           in ga še realizira Demos? Boste recimo predlagali suspenz blokade
                           parlamenta, celo suspenz parlamenta? Imate morda garancijo, da bodo z
                           vašo izvolitvijo ZDA priznale Slovenijo, ker na žalost Jelcin pa tega ni
                           čakal? Bo z vašo izvolitvijo slovenski tolar postal konvertibilen?</p>
                        <p>Drugo vprašanje. Ohranjate s to kandidaturo vašo direktorsko funkcijo in
                           morda kakšen milijonski dolarski ček za slovensko državo? Vas bo mogoče
                           predsednik predsedstva imenoval za osebnega svetovalca, če vsega tega,
                           kar je zastavljeno, ne bo? Pa za enkrat dovolj teh vprašanj.</p>
                        <p>Bi pa še eno proceduralno vprašanje postavil gospodu predsedniku; torej
                           ali je možno uporabiti inštrument poizkusnega glasovanja. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Kakšno? Moram reči, da to slednje ni predvideno v tem primeru. Besedo ima
                           Cveto Gradišar. Gospod Glavič je umaknil.</p>
                     </sp>
                     <sp who="#sp.GradišarCvetko">
                        <speaker>DR. CVETKO GRADIŠAR:</speaker>
                        <p>Spoštovani predsednik, spoštovane kolegice in kolegi! Tako velikokrat
                           imamo to besedo "ad hominem ad rem" na jeziku in akustično posilstvo,
                           kakšnemu smo bili priča, je pač logična posledica, da smo šli bolj "ad
                           hominem" kot "ad rem". Ni dolgo tega, ko sem govoril lovopustu drugače
                           mislečih, ekzorcizem levega in desnega hudiča. Sedaj pa konkretno na ta
                           projekt in predmetno zadevo.</p>
                        <p>Gospod Pintar je omenil, da podatki niso primerljivi, dejansko bi bilo
                           treba, nikjer nisem zasledil podatkov, ne v tej vladi ne v novo
                           vzhajajoči, bodoči in tako naprej, koliko je pravzaprav novo ustvarjene
                           vrednosti v izvozu. Verjetno ne bi dobili podatka niti 20%. Tisto o
                           relativnosti podatkov pa seveda poznamo - Ahil in želva. To je
                           relativnostna teorija, ki ne sodi v en resen program.</p>
                        <p>Lastninjenje. Vlada zamuja žal leto dni in nikjer ni bilo in tudi konsenz
                           kjer smo rabili letno dni, da smo "pogruntali", da rabimo konsenz. In
                           načelo javnosti, tržnosti in hipotekarnosti, to je tisto osnovno, kar se
                           mi zdi v lastninjenju pomembno, na preizkušnji. Zelo živčno izpade ta
                           parlament, ker se bolj ukvarjamo s stvarmi, ki jih ni, kot tisto kar je.
                           Kot bi vzvratno prehitevali.</p>
                        <p>Pa še nekaj, kar pravi gospod Partljič. Kriza res ni okoli nas, ampak v
                           nas samih. Namesto samoispraševanja, skušamo opraševati in izprašiti
                           sogovornike.</p>
                        <p>Žal ta pritlehnost ali je to plemensko ali balkansko zapoznela, ali je to
                           šola življenja na začetku demokracije, ne bi mogel reči. Mislim, da je ta
                           komunalna kultura, pritlehnost, kar dosti pričujoča. Nekje v podhodju,
                           podvozju, pod popkom nategujemo potrpljenje ljudi, njihovo upanje in
                           njihove možnosti, nategnjenost in nategnjeno in nikakor ne seže do zdrave
                           ljudske pameti in do srca. Tega bi bili vredni vsaj ljudje, če mi ne.</p>
                        <p>Potem. Velik je brisan prostor, nikjer ni bil predstavljen, med
                           preživetveno prakso in med velikanskimi možnostmi, poljanami izzivom
                           razvojnih možnosti. Tega nisem videl niti v programih naše vlade, da ne
                           govorim o psiholoških, človeških, sociokulturnih dejavnikih. Enostavno
                           smo jih prezrli.</p>
                        <p>Država, vsaj tako je zapisano v ustavi, nekako smo prisegli in
                           zasledujemo to vsebino, pa je šele takrat vredna tega imena, ko zavaruje
                           državljane pred zablodami strank, ali manipulacijo državne uprave in pa
                           razvojnih možnosti, ki jo reproducira. In tako se velikokrat zgodi, da
                           nastopi predsedstvo v svojstvu udobnosti tople grede, vlada kot
                           strelovod, parlament pa kot skregana čreda, plemenska čreda. Vse postave
                           in vsi zakoni življenjskih in zgodovinskih izkušenj govorijo, da na
                           potapljajoči ladji, ne linčamo in ne odrešujemo kapitana in posadko,
                           ampak rešujemo žive ljudi.</p>
                        <p>Drugič. Javno mnenje. Ne morem mimo tega, da se glede javnega mnenja - če
                           je demokracija in če je javno mnenje posoda politične stvarnosti in
                           politične kulture odločimo, ali hočemo imeti kelih upanja in želja ter
                           možnosti ali kahlo blokad in iluzij. Resnično zmanjkuje časa. Vlada
                           zamuja leto dni z lastninskim zakonom. Je vprašanje muzikalnosti.
                           Zanimivo, vlada pravi, da 30% ministrov ne deluje, 30% ni kompetentnih,
                           ostalih 30% je pa karamboliranih, 10% si veselo požvižguje, mi pa v "luft
                           skačemo", tu.</p>
                        <p>Potem. Potrpljenje ljudi je resnično izrabljeno do konca. Kaj, kako
                           naprej? Ali hočemo ali nočemo, soodgovorni smo za skupno usodo. In ne
                           čudimo se, da je cena politika, človeka politika ali poslanca in človeka
                           v politiki zelo pri tleh. Nekaj podobnega kot javni pisoar in
                           predpražnik.</p>
                        <p>Zelo me moti, s strani stranke krščanskih demokratov, čeprav njihovo
                           etiko pokončnosti in premiera ustvarjalno delo zelo cenim, kadar
                           uporablja črno-bela očala, optiko. Kot, da so prezrli vso mavrico
                           življenja in oceanov vseh izzivov in možnosti, ljudskih in vsakršnih.
                           Enostavno črno-belo. To je pogled kot skozi "pirovsko flašo". In bi tako
                           dejal: vladi Bog pomagaj, kandidatu, nesojenemu, Bog ne daj, ljudje pa
                           zaupajo in verjamejo svojemu malemu, pravemu Bogu. In zadnji so, ki ga
                           bodo zavrgli in zatajili.</p>
                        <p>Čudežev, da ni! Jaz pravim da so. Eden izmed čudežev je že naša opozicija
                           in vlada. In to je zelena politična veja na suhem političnem narodnem
                           drevesu. Drugi čudež pa, opozicija mi ne bo zamerila, čeprav sem proti
                           lovopustu drugače mislečih, ko v dogorevajoči hiši išče ptiča feniksa v
                           obliki leteče pečenke. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Marjan Starc.</p>
                     </sp>
                     <sp who="#sp.StarcMarjan">
                        <speaker>MARJAN STARC:</speaker>
                        <p>Spoštovane  kolegice in kolegi! Mene ta poizkus ekonomističnega prikaza
                           naših problemov ne prepriča. Ker ekonomska situacija, ki jo želimo
                           nekoliko demagoško prikazati skozi te številke upadanja proizvodnje,
                           nezaposlenosti, vse te travme, ki so s tem povezane, je znana že nekaj
                           let.</p>
                        <p>Te ugotovitve, da je v Sloveniji ena tretjina brezposelnih ljudi,
                           potencialno nezaposlenih, so bile ugotovljene, razgrnjene že za časa
                           Šinigojeve vlade. Če imamo danes 10, 11 % stopnjo nezaposlenosti, je pač
                           mučno dejstvo, na katerega nismo navajeni, vendar kot ekonomist vem, da
                           nas pravi problemi šele čakajo in da teh problemov ne bomo rešili z
                           demagogijo ali pa z lažnim prikazovanjem stvari, ampak da bomo morali iti
                           skozi težko travmo, ki bo trajala več let. Če samo pogledamo primer
                           Španije, katera se je zadnjih 10 let prilagajala Evropi. Iz enega
                           diktatorskega režima je zelo kmalu prišla na prek 20% stopnjo
                           nezaposlenosti in je dolgo časa ta stopnja nezaposlenosti bila 20% in
                           šele zadnje čase je padla izpod.</p>
                        <p>Kako se bodo te travmatične spremembe v vseh vzhodno evropskih državah,
                           vključno z našo, dogajale v naslednjih letih, tega enostavno nihče ne ve.
                           Tega ne vemo. Če danes gledamo kaj se dogaja, ne zato da bi strašili sami
                           sebe, kaj se dogaja v vzhodnoevropskih državah, na čelu s Sovjetsko
                           zvezo. Enostavno se človek ustraši, ker ne ve, kako globoko bodo te
                           družbe plačevale strošek, ceno svoje zgodovinske zablode. Tega ne vemo.
                           Mi lahko pokličemo v Slovenijo kompletno vlado harvardskih profesorjev
                           ali enega entuziasta, Slovenca iz Hondurasa, ali enega človeka iz
                           Amazonije, ki še ni videl civilizacije pri nas, pa se bodo ekonomski
                           problemi, gledano materialno še dalj časa slabšali.</p>
                        <p>Kvaliteta življenja, gledano skozi materialne kazalce kot je prej govoril
                           kolega Pahor, ki se sedaj izkazujejo okoli 5.000 dolarjev narodnega
                           dohodka na prebivalca, je taka kot je, gledano materialno. To bo še nekaj
                           časa padalo. Kako to krivuljo obrniti navzgor, da bomo mi ustvarjali novo
                           ekonomsko vrednost in materialni vidik našega življenja. Jaz mislim, da
                           naša vlada ima en program, katerega ni enostavno in lahko
                           uresničevati.</p>
                        <p>V Zboru združenega dela sem sledil razpravam mojih kolegov, tudi tem
                           neodvisnim poslancem in moram reči brez cinizma, da zadnjih šest mesecev,
                           se je celotna zadeva znašla v tem kontekstu, kako na celi fronti
                           enostavno stvari onemogočati, diksreditirati. Ta orkester je bil
                           organiziran, medijsko podprt in to krizo, katero se je skušalo
                           potencirati, prikazovati in demagoško izrabljati v te trenutne politične
                           namene, mislim, da enostavno za našo tragedijo, ki smo del
                           realsocialistične tragedije, je enostavno nepošteno. In ne bomo na ta
                           način nič dosegli.</p>
                        <p>Mislim, da so slovenski volivci zadnji dve leti, vedno ko so bili
                           vprašani, pravilno ocenili situacijo in so se tudi pravilno odločili.
                           Vedno so se pravilno odločali, mogoče smo jih mi včasih podcenjevali. To
                           se dogaja tudi sedaj, da mi želimo, da nekateri želijo v slovenskem
                           prostoru spremeniti osnovno ravnotežje v strukturi oblasti in za to gre.
                           Ni vprašanje ekonomije tu, da se ne bi "farbali". Gre za spremembo
                           strukture oblasti, mimo volivcev. Zato menim, da je to v osnovi globoko
                           nedemokratično. Slovenci tega v tem trenutku ne potrebujemo, potrebujemo
                           pa, da volivce vprašamo in da se na osnovi tega vzpostavi nova struktura
                           oblasti.</p>
                        <p>Sloveniji je potreben nov "master plan", tudi vsesplošni ekonomski
                           razvoj. Ta "master plan" naj se izoblikuje tudi skozi predvolilno
                           kampanijo, naj volivci povedo kaj si želijo in potem naj tisti, ki bo
                           dobil zaupanje volivcev, nastopi s tem kompleksnim planom, kako naprej.
                           Ta poizkus nekaj mesecev pred volitvami je ekonomsko, praktično,
                           pragmatično nerealen, nima nobenih možnosti. Jaz vidim tu mnogo kolegov,
                           poslancev, prvič jih vidim tukaj. Tudi, če bi se po kakšni božji pomoti
                           zgodilo, da bi gospod Voljč dobil tisto potrebno število glasov,
                           objektivno, pragmatično, nima možnosti v tem parlamentu, tak kot je, da
                           bi karkoli naredil. To moramo biti realisti, da ni to nobena grožnja,
                           izsiljevanje ali pogojevanje. Enostavno tako je.</p>
                        <p>Jaz bi predlagal ali bi prosil gospoda Voljča, da Slovencem pomaga, da
                           nam pomaga in da počaka nekaj mesecev in da se da na razpolago tudi čez
                           nekaj mesecev, da ga koalicija, ki bo zmagala na volitvah, povabi k
                           sodelovanju. Ali kot ministra, ali kot mandatarja, ali kot karkoli.
                           Mislim, da bo s tem veliko pomagal mladi, krhki, občutljivi demokratični
                           družbi, katera še ni učvrščena. Mislim, da bi ta poizkus prevrata, jaz ga
                           imenujem prevrat, bil hud udarec nastajajoči slovenski demokraciji. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Nace Polajnar.</p>
                     </sp>
                     <sp who="#sp.PolajnarIgnac">
                        <speaker>IGNAC POLAJNAR:</speaker>
                        <p>Spoštovano predsedstvo, spoštovani kolegi, poslanke in poslanci! Jaz sem
                           predvsem z zanimanjem, pa tudi simpatijami poslušal poslanskega kolega
                           Partljiča, ki je govoril tudi o predstavi, gledališkosti tega, kar se
                           danes dogaja. Moram reči, da se z njegovimi ocenami kar strinjam. Tudi
                           jaz mislim, da je to dobra predstava. Glede na to, da je predpustni čas,
                           je morda po svoje še bolj razumljiva. Ampak vendarle, tudi igra ima neka
                           pravila in tudi vsaka igra ima nek cilj. Na olimpijskih igrah vidite, da
                           se gredo tudi igre, ampak vsi se borijo za nek cilj, rezultat, ker vsak
                           rezultat ima tudi neke posledice.</p>
                        <p>Če jo igramo zares, potem jo igramo oboji. Tako tisti v opoziciji, ki bi
                           radi vrgli vlado in tu mislim, da je stvar popolnoma legitimna, tako
                           tisti, ki smo v poziciji ali v vladni koaliciji, ki bomo razumljivo vlado
                           zagovarjali. Mislim, da ni človeka, ki bi pljunil v svojo lastno skledo.
                           Bojim pa se, da so nekateri pričakovali, da bomo zadnje čase začeli
                           pljuvati v lastno skledo. Malo je to proti zdravi pameti.</p>
                        <p>Meni je všeč, da se danes stvar tako odvija, ker to kaže na to, da
                           vendarle v Sloveniji strankarski pluralizem ni v krizi. Jaz to že ves čas
                           trdim. Zadnje čase se je večkrat pojavljala ta teza, češ, nesreča, ki je
                           prišla na nas je prišla tudi zato, ker imamo tako strankarsko
                           demokracijo, kakršno pač imamo, v kateri so se sedaj začele dogajati te
                           delitve, ki niso dobre itd. Mislim, da je čisto normalna strankarska
                           demokracija, kjer se delimo, kjer se ločimo, kjer se razhajamo, kjer se
                           združujemo. Čimbolj bomo to delali, tembolj verjetno je, da gremo po
                           pravi poti, tembolj se bomo v tem potrjevali in potem ne bomo videli nič
                           nenavadnega ampak popolnoma normalne procese.</p>
                        <p>Kar se tiče gospoda Voljča in njegovega programa. Jaz sem tudi še enkrat
                           prebral program. Mislim, da program sploh ni tak da bi morali reči, to je
                           nekaj, kar lahko vržemo v koš. Program je po svoje čisto dobra stvar. Res
                           je, notri ima veliko stvari, ki smo jih že večkrat slišali. Veliko je
                           takega, kar ni mogoče uresničiti takoj. In moja temeljna pripomba je, to
                           je program za naslednjih nekaj let. Jaz pa mislim, da Slovenija ta hip
                           potrebuje volitve. Ne toliko zaradi politične krize, ampak zaradi tega,
                           da vzpostavi strukturo oblasti, kakršno potrebujemo po novi ustavi. To je
                           zame temeljni postulat.</p>
                        <p>Zato seveda slovenski krščanski demokrati, sedaj govorim v imenu stranke,
                           zahtevajo, da so volitve čimprej oziroma, da vse storimo za to, da so. In
                           za to storiti vse, smo bili mi pripravljeni tudi na usklajevanje oziroma
                           na popuščanje pri volilni zakonodaji. Ne za hec, ne samo zato da bi se
                           igrali, ampak smo mislili resno in še vedno mislimo resno in prepričani
                           smo, da je volitve možno izpeljati pred poletjem.</p>
                        <p>Naj bodo tu stvari še enkrat jasno povedane. Če je tako in seveda za nas
                           tako stvar stoji, potem mislimo, da ni mogoče sedaj nekomu naprtiti
                           programa, ki naj ga uresniči v nekaj mesecih, kolikor ima sedaj časa.
                           Mislim, da je to nekoliko prehuda zadeva, zato mislim, da je dobro, da
                           vlada, ki že te stvari dela in ki jih v marsičem dela po podobnih
                           zamislih kot so tu zapisane, naj jih res opravlja še naprej. Ima za to
                           naš mandat in našo podporo.</p>
                        <p>Pobuda za današnjo sejo je prišla iz vrst neodvisnih poslancev. Stvar
                           sama po sebi spet ni recimo nič posebnega, po svoje pa zanimiva.
                           Poudarjam, neodvisnih poslancev. Ko sem razmišljal o tej pobudi sem si
                           misli, ne vem, ali so neodvisni poslanci ugotovili, da lahko samo oni
                           rešijo to politično krizo, ali je to bolj elegantna pot, da se nekaj
                           zgodi. Ali kot je zapisal en novinar, da bomo volili tudi konja, samo da
                           ne ostane tisti.</p>
                        <p>Neki novinarki, ki je dejala, ko sem govoril o tem, da pač gre očitno za
                           nadstrankarskega kandidata: "Ne, govorimo o nestrankarskem kandidatu.",
                           sem dejal: "Oprostite, jaz govorim o nadstrankarskem kandidatu, ker tako
                           se mi stvar prikazuje. Ne trdim, da tako je, tako se mi prikazuje." Kar
                           pomeni, da tisti, ki so nadstrankarski, vidijo stvar bolje, celoviteje in
                           stvar tudi lahko rešijo. Jaz mislim, da ni tako. Slovensko zadrego, če ta
                           hip zadrega obstaja, lahko reši samo tisti, ki je v tej zadregi ali pa
                           tudi v tem slovenskem blatu, kakor hočete. Nihče drug. Vse drugo je že
                           območje religioznega ali astralnega.</p>
                        <p>Zato mi mislimo, naj se te stvari razčiščujejo znotraj tega
                           parlamentarnega loka, znotraj tega, kar smo navsezadnje dobili po
                           volivcih in naj seveda se tudi taka merjenja kar naravnost dogajajo, tako
                           kot se to običajno dogaja.</p>
                        <p>Mi gospoda Voljča ne moremo podpreti zaradi vsega povedanega in še zaradi
                           nečesa. Ti neodvisni kandidati, ki so predlagali gospoda Voljča, so po
                           vsem, kar smo zadnje čase poslušali, vendarle bili tisti, v tistem zboru,
                           ki je zavestno ali nezavestno, hote ali nehote, blokiral sprejem
                           lastninske zakonodaje. Gospod Voljč v svojem programu tudi piše o tem, da
                           je to ena prednostnih nalog. Jaz si ne znam predstavljati, na koga se bo
                           lahko on oprl pri teh prednostnih nalogah, zlasti pri lastninski
                           zakonodaji, če se bo oprl na tiste, ki so doslej prav to lastninsko
                           zakonodajo zelo dobro, zelo vešče, z vsemi legitimnimi sredstvi
                           blokirali, ob tem, da je vlada ves čas ponujala še dodatne rešitve in ves
                           čas tudi sodelovala z vsemi, ne samo s tistimi, ki so pomagali blokirati.
                           Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ker je bila  tukaj aluzija na teater in podobne stvari, bi
                           vas samo opozoril, da tisti poslanci, ki si želijo ogledati nekaj
                           zapisov, saj ljudje telefonirajo brez prestanka v skupščino in pravijo -
                           da jih samo par preberem: Kako se lahko poslanci tako neresno obnašajo v
                           teh kritičnih trenutkih? Obupno, kaj ti ljudje počnejo v parlamentu! Sram
                           me je, da imamo take poslance! Sramota! In tako naprej. Tu imam celo
                           stran takih in podobnih sporočil. Navedena so tudi imena, lahko si pa
                           posamezni poslanci v kabinetu ogledajo to.</p>
                        <p>Dalje ima besedo tovariš Šinkovec. Saj je socialdemokrat.
                              <stage>(Smeh.)</stage></p>
                     </sp>
                     <sp who="#sp.ŠinkovecMatjaž">
                        <speaker>MATJAŽ ŠINKOVEC:</speaker>
                        <p>Spoštovani! Danes je bilo pravzaprav</p>
                        <p>že vse povedano in deloma je vse res, kar je bilo rečeno z ene ali z
                           druge strani. Zato mi dovolite, da vam predstavim samo tri temeljna
                           stališča, ki jih je oblikovala naša stranka - Socialdemokratska stranka
                           Slovenije, tako v okviru svojega predsedstva kot v okviru poslanskega
                           kluba.</p>
                        <p>Prvič. Vlada ki jo danes imamo v Sloveniji, nas ta trenutek ne
                           zadovoljuje. Mi menimo, da bi morala biti naša vlada mnogo bolj
                           kompetentna;, vlada, ki bi lahko pač uresničevala vse tisto, kar mi danes
                           potrebujemo v Sloveniji. Zato se zavzemamo za drugačno, boljšo, novo
                           vlado, ki bi imela tudi takšno podporo v parlamentu, da ne bi prihajalo
                           do blokad v parlamentu in v posameznih zborih.</p>
                        <p>Žal nas kandidatura mag. Voljča ne zadovoljuje. Mi smo si ogledali njegov
                           program in s tem programom nas on ni prepričal. Prav tako se nam zdi
                           problematično to, da morebitna današnja izvolitev ne bi omogočila, da bi
                           imela tudi ta morebitna vlada večinsko podporo v tem parlamentu in smo
                           prepričani, da bi ponovno oziroma v še veliko večji meri prihajalo do
                           blokad v parlamentu; ne pač v enem, ampak v drugem zboru.</p>
                        <p>In kot tretje naše stališče je tisto stališče, ki ga zavzemamo že dalj
                           časa. Mi menimo, da je prav zaradi tega stanja v parlamentu, prav zaradi
                           vseh teh blokad - in tudi danes se vidi, zakaj smo prišli do tega
                           predloga - da je nujno, da pridemo čim prej do novih volitev. Naša
                           stranka bo storila vse, da pride do teh volitev čimprej, mogoče še v prvi
                           polovici tega leta. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Besedo ima Janez Žampa.</p>
                     </sp>
                     <sp who="#sp.ŽampaJanez">
                        <speaker>JANEZ ŽAMPA:</speaker>
                        <p>Spoštovane poslanke, spoštovani poslanci, tudi spoštovani novi mandatar
                           med nami! Kot poslanec prihajam iz vrst kmečke zveze in tudi sam sem
                           kmet. Zato hočem tudi v tem smislu besede povedati odkrito in od srca
                           gospodu mandatarju, da ne bo dobil od mojega mandatnega prostora glasu in
                           nobene podpore, če bo po njegovi nesreči izvoljen. Zakaj ne? Zato, ker
                           sem kandidiral na listi Slovenske kmečke zveze Demosa in sem svojim
                           volivcem odgovoren do programa Demosa, ki ga je tako daleč, kakor daleč
                           ga je, pod vodstvom gospoda Peterleta kot ministrskega predsednika
                           pripeljal. In bom naprej podpiral vlado, ki jo imamo.</p>
                        <p>Gospod mandatar, ne zamerite - še več vzrokov je, zakaj vam ne upam dati
                           podpore. Velikokrat sem bral kakšno knjigo ali kaj drugega o Ameriki. In
                           vi ste v svojem programu tudi nekaj tega ameriškega povedali, kar je tam
                           velikokaj dobrega in lepega.</p>
                        <p>Zakaj? - sem se tudi jaz velikokrat zanimal, ampak nisem imel sreče, da
                           bi videl. Res pa je, da sem tudi prebral, da tam obstajajo neki
                           indijanski rezervati in se bojim, da ne bi kakšen rezervat nastal tudi v
                           naši novi državi Sloveniji. Zato hočem biti prej previden in tudi biti na
                           to pozoren. Še enkrat povem: če boste dobili večino - po vaši nesreči,
                           kot sem rekel - boste imeli težave. Nočem vam groziti, zato vam hočem
                           odkrito povedati, da podpore tukaj ne bo.</p>
                        <p>Morda se danes veliko sliši, kako Peterletova vlada ne velja. Jaz pa
                           vedno pravim, da velja. Kadar orjem na njivi, mi izbegne tudi plug; pa
                           orjem že 45 let, pa se mi ponesreči. Tako se je mogoče tu in tam tudi
                           Peterletovi vladi kaj ponesrečilo. To pa še ne pomeni, da ne bi pozneje
                           zrasla na njivi pšenica in da ne bi program, ki ga ta vlada ima, bil
                           izpeljan do volitev.</p>
                        <p>Kadar pa bodo slovenski volivci rekli nekaj novega, ali drugačnega, se
                           kot državljan te mlade države čutim dolžnega, da to spoštujem in tudi
                           visoko cenim. Toda eno me moti: prepričan sem, da vi, gospod mandatar,
                           ste v svetu zelo poznani. Res pa je, da je tudi naš predsednik, gospod
                           Peterle, dobro poznan, tako daleč poznan in tako velik mož, da je
                           ustvaril državo Slovenijo kot predsednik vlade, kar ni še nihče v naši
                           zgodovini naredil.</p>
                        <p>In to pomeni, da je bil program, ki smo si ga zadali, ko smo šli na
                           volitve, tudi uresničen. Zato vam hočem to sedaj, v tem trenutku povedati
                           še enkrat. Veste, človek gre v življenju enkrat na led. Ali pa kmetje
                           pravimo: nekaj drugega gre na led - razmislite kaj - enkrat in nikoli
                           več. Kajti če so vas pripeljali na neki led - zakaj neodvisni? To pomeni
                           po mojem tole: mož in žena imata kopico otrok. Naenkrat se razideta in
                           sta neodvisna, otroci so pa socialni problem. In jaz se bojim, da ne bi
                           Slovenci postali socialni problem. Hvala lepa.
                              <stage>(Ploskanje.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Stanko Buser.</p>
                     </sp>
                     <sp who="#sp.BuserStanko">
                        <speaker>DR. STANKO BUSER:</speaker>
                        <p>Spoštovani predsednik, spoštovane poslanke, spoštovani poslanci in seveda
                           tudi gospod magister Voljč, ki danes sedi tukaj skoraj kot na zatožni
                           klopi, kar pa vsekakor mogoče res ni zaslužil v svojem življenju. Bom
                           poskrbel, gospod predsednik, da vsaj na moje izvajanje in mojo diskusijo
                           ne boste dobili telefonskega poziva, da se grdo obnašamo.</p>
                        <p>Gospod Voljč, izredno sem zadovoljen, da ste vključili, na 10. strani v
                           svojem programu tudi osnove razvoja našega tržnega gospodarstva poglavje
                           o varstvu okolja. Ne bom pa rekel in trdil, ki je razmeroma kratko,
                           seveda razumljivo, da se z njim strinjam. Res je temu tako, da so to
                           temeljne vrednote, varstvo okolja, zabeležene v vsem svetu in
                           opredeljene, prav tako seveda tudi v zakonodaji Evropske skupnosti.</p>
                        <p>Pri nas smo mogoče neka velika izjema. Žal, da nisva imela te prilike, da
                           bi se prej spoznala. Šla bi po Sloveniji, peš tako kot sem jo po dolgem
                           in počez prehodil in ugotovila to, da je tudi naše okolje prav tako
                           prizadeto po vsej verjetnosti, kot je to v Južni ali Srednji Ameriki, pa
                           tudi marsikje drugod.</p>
                        <p>Na Zahodu, kamor velikokrat potujem, so te rane že razmeroma dobro
                           zaceljene, rane tega čudnega hlastanja, lažnega hlastanja za bogastvom,
                           ki so ga oni na Zahodu resnično dosegli, imajo dovolj denarja za varstvo
                           okolja in urejevanje tega, mi pa žal premalo.</p>
                        <p>Seveda se z vami ne morem strinjati, da bi odpravljali te stare
                           tehnologije na račun davčne politike. Sami ste ugotovili, da je pri nas
                           ogromno brezposelnih. Morda niste mislili na takšno davčno politiko
                           tistih podjetij, ki bi bila danes "zadavljena" in bi imeli naenkrat na
                           desettisoče delavcev zopet na cesti. Tudi sam sem se za tem pultom do
                           nedavnega potegoval za to, da rešimo okolje od razmeroma velikega
                           onesnaževalca Medvod, Goričane pri Medvodah, pa sem rekel 170 ljudi je
                           odvisno od tiste tovarne. Danes se za to z rigoroznimi ukrepi ali z davki
                           ali s kakršnimikoli dajatvami tega ne lotevam več. Edino, če bi tukaj
                           videl besedico postopen prehod ali kakšne druge rešitve. Sam sem zares
                           deloven na področju varstva okolja in po svojem srcu izrazito zelen in
                           zato naj bom popolnoma konkreten. Verjamem, da ne morete to danes
                           opraviti. Morda boste jutri ali v nadaljnjih dneh v časopisih lahko
                           razložili ali odgovorili na nekatera zares temeljna vprašanja, ki se
                           tičejo okolja Slovenije in s tem seveda naše skupne barke.</p>
                        <p>Kako bi pravzaprav dosegli v nekem doglednem času  očiščenje naših rek,
                           nadalje sanacijo TE Šoštanja, Trbovelj in Ljubljane? To so temeljna
                           vprašanja za vsako vlado. Tudi za preteklo so se kopja težko lomila na
                           teh vprašanjih. Vsaka vlada, ki za to ne bo usposobljena, bo nekje na
                           robu svojega odhoda. Nadalje, kako si predstavljate izgradnjo novih
                           hidroenergetskih  objektov v Sloveniji? Kako bi si približno
                           predstavljali  sanacijo in to gospodarsko, v prvi vrsti gospodarsko, in
                           pa ekološko sanacijo naših železarn, nadalje Tovarne aluminija Kidričevo,
                           ki so veliki porabniki električne energije, neplačniki te, ne plačujejo
                           tega, ogromni dolžniki naši državi in kako si predstavljate njihovo
                           sanacijo?</p>
                        <p>Ali si predstavljate tudi tako enostavno, da se jim ne da več
                           električnega toka, dokler ne plačajo in jih s tem skupaj "zadaviva."
                           Nadalje, kako si predstavljate problematiko, ki je izredno burna v naših
                           slovenskih krogih, zapiranja ali nezapiranja Nuklearne elektrarne Krško
                           in kaj menite, to je pa eno zadnjih direktnih vprašanj, o slovenskem
                           ekološkem projektu? Ali boste lahko kot svetovno znani ekonomist tudi
                           uredili kakšne ugodne kredite za ta objekt, od kod bi ti krediti bili,
                           kdaj bodo plačljivi in pa kako bomo lahko tudi s temi državnimi
                           mednarodnimi krediti, sanirali naše okolje v Sloveniji? Prvo bi začel
                           razmišljati o teh stvareh, šele nato pa tudi, da bi "oskubil" tiste
                           reveže, ki so prav takšni kot povsod naokoli. Upam seveda, da tega
                           "skubljenja" nimate ne vi in ne jaz v očeh.</p>
                        <p>Pa oprostite, če sem čisto direkten, to je na strani 10, nič se mi ne gre
                           za oblast, nikoli nisem bil v njej in nikakor nimam nikakršne težnje, da
                           bi v njej bil. Sem čisto realen človek, pa bi prosil, seveda, danes
                           verjetno ne, v bližnji prihodnosti pa vsekakor, odgovore na moja
                           vprašanja. Prisrčna hvala in lep vam pozdrav.</p>
                     </sp>
                     <sp who="#sp.BučarFrance">
                        <speaker>PREDSEDNIK FRANCE BUČAR:</speaker>
                        <p>Besedo ima Janko Deželak.</p>
                     </sp>
                     <sp who="#sp.DeželakJanko">
                        <speaker>JANKO DEŽELAK:</speaker>
                        <p>Spoštovano predsedstvo, spoštovani! Dovolite mi po vseh teh besedah, da
                           spregovorim sam o določenih točkah programa, ki ga je gospod mag. Marko
                           Voljč predočil, pri čemer bi se osredotočil samo na tisto področje, ki ga
                           sam malo bližje pokrivam v parlamentu, v vlogi predsednika Odbora za
                           kreditno-monetarni sistem.</p>
                        <p>Na 6. strani navajate vaša stališča o kreditno-monetarnem sistemu, pri
                           čemer nastopi prva dilema, ki je bila tu že omenjena in tudi v vaših
                           intervjujih, glede na intervju oz. članek, ki je bil objavljen v
                           Gospodarskem vestniku v letu 1991, v mesecu septembru, kjer se ne
                           zavzemate za monetarno suverenost, kjer ne predvidevate stabilne
                           nacionalne valute, ki bi si lahko po nekem programu zadala kot končni
                           cilj najprej notranjo in nato zunanjo konvertibilnost. Skratka, o tem ste
                           izrazili dvom. Seveda dvom sam kot tak ni seveda ničesar napačnega.
                           Nasprotno, govori o tem, da ste temu vprašanju posvetili pomemben del
                           vaših razmišljanj.</p>
                        <p>V kontekstu, da je Slovenija že sprejela vso osnovno zakonodajo s tega
                           področja - se pravi zakon o Banki Slovenije, zakon o bankah in
                           hranilnicah, zakon o zunanje trgovinskem poslovanju - teža teh stališč
                           seveda postaja večja. Jaz temu, kot predstavnik odbora, odločno
                           ugovarjam. Jaz se ne strinjam s tako tezo, čeprav ste jo kasneje seveda
                           popravili; trdite celo, da način, kako je Slovenija dosegla svojo
                           monetarno suverenost, služi kot "Case Study", kot študij primera, kako to
                           projektno lahko izvedemo korektno in uspešno. Vendar z ozirom na vaša
                           druga izvajanja, ki se tičejo povezovanja Slovenije na politični ravni s
                           preostalimi republikami v bivši državi Jugoslaviji, postane to za mene
                           izjemno moteče. Jaz se s tem delom vašega programa eksplicitno ne
                           strinjam.</p>
                        <p>Drugič. Na 6. strani vašega programa govorite o privatizaciji. Ponujate
                           model - jaz se zavedam, da seveda program, ki je moral nastati v dveh,
                           treh dneh, morda ni vse ali v celoti tisto, kar bi vi lahko dali tej
                           Skupščini - o tem bom malo kasneje govoril. Vendar ponujate model, preko
                           preferenčnih delnic, vgrajenega "insidearizma", prevlade notranjih
                           lastnikov v podjetjih v slovenskem gospodarstvu, kar vodi, posledično, ki
                           spoju dveh stvari, ki sta zame, za mojo raven razmišljanja, popolnoma
                           nesprejemljivi. Združitvi lastnikov kapitala s poslovodstvi kapitala v
                           podjetjih - to je, v kolikor se uresniči, po mojem razmišljanju
                           zgodovinski prispevek Slovenije in Slovencev k ekonomski misli, vendar
                           zgodovinski prispevek v smislu in na ravni samoupravljanja in tega, kar
                           smo imeli doslej. To zame seveda ne gre skupaj. Jaz sem prepričan, da
                           institucija, od koder izhajate - Svetovna banka, ne bi podprla takšnega
                           privatizacijskega modela.</p>
                        <p>Dalje. Na 4. strani govorite o proračunu za leto 1991 in navajate, da se
                           je javna poraba in proračun sicer zmanjševal v realnih kategorijah,
                           vendar počasneje kot se je zmanjševal celoten družbeni proizvod. To po
                           podatkih, s katerimi jaz razpolagam, ne drži. Nasprotno. Jaz trdim, da je
                           proračun v izvedbeni varianti, tako kot se je v letu 1991 odvijal, da je
                           dejansko bil faktor stabilizacije denarnega sistema in s tem posledično
                           tudi gospodarstva.</p>
                        <p>Zaradi vsega tega - o tem bi seveda lahko na dolgo in na široko podajali
                           kritike, se tako ali drugače opredeljevali - menim, da se vsa ta
                           dogajanja okoli razprave o tem programu in novem mandatarju, odvijajo z
                           izredno dinamiko. Na ravni dokumentov, informacij, s katerimi
                           razpolagamo, ta diskusija se morda ne more primerjati niti z diskusijo,
                           ko smo razpravljali o spremembi zakona, če dajem kot primer o upravnih
                           taksah. Mi se danes odločamo o izrazito in bistveno bolj pomembnih
                           stvareh. Odločamo se pa na osnovi nekih informacij, na osnovi vašega
                           programa, ki smo ga dobili na mizo. To je tveganje, to je objektivno
                           tveganje za vse - za vas, za nas; to je tisto, pri</p>
                        <p>čemer ne želim sodelovati.</p>
                        <p>Zaradi vsega naštetega štejem, da je edina radikalna, nenazadnje tudi
                           poštena politična opcija, da zastavimo sile, vsi skupaj, da v najkrajšem
                           možnem času izvedemo volitve, presekamo krizo na ravni vseh treh ravni
                           oblasti - parlamentarne, izvršilne, sodne, karkoli že. Jaz sem bil včeraj
                           priča ponovnim blokadam v parlamentu s strani določenih krogov iz Zbora
                           združenega dela pri obravnavi Zakona o zadrugah.</p>
                        <p>Pomeni, da se mi nahajamo v neki globoki krizi; jaz sam močno dvomim, da
                           so vam dimenzije te krize v celoti poznane. Ne rečem pa, da jih ni možno
                           rešiti. Rešiti jih je možno z novimi volitvami, z novim političnim
                           razprostrtjem kart na mizi, ki naj zagotovijo stabilno vlado, ki lahko
                           edina, ob podpori parlamenta, kot je koncipiran po novi ustavi, potegne
                           to državo iz njene ekonomske, pa še kakšne druge krize. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Besedo ima Andrej Šter. <stage>(Oglasi se iz dvorane, da se
                              razpravi odpoveduje.)</stage> Hvala.</p>
                        <p>Besedo ima Lojze Peterle, predsednik vlade.
                           <stage>(Ploskanje.)</stage></p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovani predsedujoči, spoštovane poslanke in poslanci, spoštovani
                           gospod konkurent!</p>
                        <p>Veliko vetra ste mi vzeli iz jader že s temi razpravami doslej, tako da
                           bom skušal maksimalno skrajšati svoj nastop.</p>
                        <p>Začel pa bi vendar takole: "Če bo okroglo, bo lopata, če bo špičasto,
                           bodo pa vile!" <stage>(V dialektu.)</stage> Tako se spominjam Frana
                           Miličinskega z njegovimi Butalci. In če si mora predsednik vlade pomagati
                           s takim virom slovenskega humorja, mislim, da je stvar precej resna.
                           Resna je zato, ker se ponuja tukaj enak model, kakor ga poznamo iz naše,
                           žali Bog, bom spet rekel, preteklosti; ustvariti kaos in potem pripeljati
                           odrešenika, kakorkoli se že piše.</p>
                        <p>Ta recept res da poznamo in ga vsaj z naše strani ne želimo ponavljati in
                           mislim, da nam ničesar ne prinaša. To nima nič zveze z osebo in
                           strokovnostjo gospoda Voljča. Razlaganje katastrofe, namesto, da bi se
                           resno trudili, da se ji izognemo, uporaba socialne demagogije z natančno
                           naciljanimi izrazi in efekti, vse to sodi k temu. In če temu dodamo
                           blokiranje, ki je bilo že tolikokrat omenjeno - in ne bom razdeloval v
                           tej smeri - potem je tukaj jasno, zakaj gre. Marsikaj bi bilo zanimivega
                           razvijati v tej smeri, vendar naj se dotaknem samo t.i. gospodarskega
                           argumenta, ki je bil ves čas zelo močno navzoč in se ga stran, ki
                           predlaga novega mandatarja, neprestano poslužuje, jaz bi pa rad pokazal,
                           da gre tukaj za določeno igro.</p>
                        <p>Recimo, da je nek petek, predzadnji petek, bil kot možni mandatar še v
                           igri gospod Drnovšek. Ta ista skupina je bila pri njem, če sem prav
                           poučen. On je iz te igre izstopil. V torek so še majali podpredsednika
                           Ocvirka. Če se ta parlament spomni, je ta podpredsednik zadolžen za
                           gospodarstvo. Skratka, naj bi letela ost kritike predvsem proti njemu, ki
                           vodi gospodarski del vlade. Vendar bi bil tudi primeren, čeprav smo še
                           tako kritični do vlade, ampak, ker se pač rabi mandatarja, bi bil lahko
                           dober tudi  ta, ki se ga najbolj, takorekoč formalno, kritizira. Trije
                           mandatarji takorekoč v enem tednu. In ta film se izredno hitro vrsti.
                           Danes se moramo že odločati. Torej samo to dejstvo mi govori - pa bi
                           lahko še druga navajal - da seveda ne gre za gospodarski, ampak gre za
                           politični argument.</p>
                        <p>Ne bi se spuščal v vprašanje nekoordiniranosti, nekompetentnosti, ki je
                           bila tudi tukaj večkrat uporabljena beseda, pri čemer mislim, da marsikdo
                           sploh ni uporabljal prav besede "kompetentnost". Ta vlada ima opredeljene
                           pristojnosti, jih pa lahko izvaja seveda ne povsem sama, ampak v povezavi
                           s parlamentom. Tudi v to smer naj ne grem!</p>
                        <p>Tudi o strokovnosti vlade je bilo ponovno govorjeno, ampak naj povem tudi
                           jaz ponovno, da je komaj kakšen minister, ki ni izrazito povezan s svojo
                           stroko, naj gre za Bavčarja, ki je študiral policijo, naj gre za Janšo,
                           ki je študiral obramboslovje, ministra za promet, ki je delal 30 in več
                           let na tem sektorju, profesorja Osterca, ki je minister za kmetijstvo in
                           je profesor za te iste stvari tudi na fakulteti, ministra Janka, ki dela
                           pol življenja na zakonodaji, in tako naprej; Puharjevo, ki je ena redkih
                           specialistik za vprašanja, ki zadevajo delo in tako naprej.</p>
                        <p>Ob tem imamo še pet ministrov, ki niso v nobeni stranki, ki so pa tudi
                           profesionalno več ali manj vezani na področja, ki jih pokrivajo.</p>
                        <p>Omenjeno je bilo spet ime gospoda Pleskoviča, pa tudi v programu pravi
                           gospod Voljč, da bi rad angažiral strokovne moči, ki jih imamo Slovenci
                           po svetu. Jaz sem pač to moč, ki je tukaj v imenu dr. Pleskoviča,
                           angažiral; eno leto je že tukaj in mi je veliko dobrega svetoval in jaz
                           se samo bojim, da ga izgubim, ker ga želi po eni strani MIT, to je pač
                           univerza, na kateri je doktoriral iz ekonomije in jo enačijo s Harwardom;
                           želijo ga nazaj za profesorja, Jeffry Sachs ga pa želi v ekipi, ki bi
                           pomagali Ruski federaciji. Upam, da bo vsaj še nekaj časa ostal in
                           pomagal tukaj, doktorat iz te hiše mi pa tudi nekaj pomeni. Tako, da
                           glede njegove strokovnosti nimam nobene skrbi.</p>
                        <p>Premaknil bi se h kritiki samega ponujenega programa, za katerega tudi
                           jaz vem, da ne more biti drugačen, kakor je, v tako kratkem času. Ne
                           morem reči, da se ne morem strinjati z njim v vseh njegovih glavnih
                           črtah, ker potem bi se ne strinjal sam s seboj, ker sem ponujal take
                           rešitve leto in pol prej, skorajda dve. In moram najprej reči, da gospodu
                           Voljču izrekam zahvalo za komplimente, ki jih je v nekaterih intervjujih
                           oz. v javnih nastopil dal o vladi. Mislim, da je to korektno opravil.</p>
                        <p>S tem, da je danes prišlo do rahle sence v tej korektnosti. Namreč,
                           gospod Voljč pravi, da ni potrebno graditi na kritiki vlade. Ne vem, na
                           kakšni osnovi potem prihaja sem, razen, če ne kritizira te vlade. Kajti
                           nadaljevati enako politiko znamo tudi mi sami. Pravi, da do sedaj ni
                           hotel govoriti o nekaterih zadevah, Torej je za kamero prihranil, rekel
                           bi, lep obraz za našo javnost; sedaj v parlamentu bi pa tudi o napakah
                           govoril, čeprav moram reči, da veliko o napakah ni bilo govora. Ta
                           nekakšna dvojnost, ta trik mi ni najbolj všeč. Vladi sedaj - nekako
                           včeraj ali kdaj sem še slišal na svoja ušesa, da je vlada veliko storila,
                           da so izhodišča dobra, da je dosegla ogromne uspehe; danes berem v
                           programu oziroma v izhodišču za pripravo programa, da nam nekako priznava
                           samo še dobre namene in veliko energije. Hvala lepa tudi za ta
                           kompliment.</p>
                        <p>Dalje pa bi rekel nekaj k celoti. Namreč, res da tudi jaz nisem našel
                           notri kaj posebno novega, kaj konkretnega. Veliko "bijev", veliko
                           "čejev", ampak za večino tistih mest, kjer uporablja gospod Voljč besedo
                           "bi" ali "če" ali "potrebo po analizi", imamo mi analize že davno
                           narejene, imamo sprejete zakone, imamo politiko v teku, imamo ukrepe in
                           imamo tudi uspehe.</p>
                        <p>Ne bom šel v vse detajle, samo nekatere stvari bom potem
                           konkretiziral.</p>
                        <p>Pomanjkljivost tega pristopa je, da se naslanja predvsem na nekatere
                           ekonomske vidike, da precej mimogrede obdela, tako tudi sam pove, tako
                           tudi razumem socialni vidik, kar je pa seveda težava za parlament, da se
                           odloča o tako ozkih segmentih tega programa oziroma njegovih
                           izhodišč.</p>
                        <p>Takšen pristop moram odklanjati kot konkurenčen. Namreč vendar smo
                           pričakovali, da bo mandatar na tem področju porabil kaj več od socialne
                           demagogije. Moram mimogrede reči, da če uporabi v zvezi z nezaposlenostjo
                           samo številke o rasti nezaposlenosti in pravi, da je ob tem
                           nadstrankarski, ne pove pa kot strokovnjak nič o kontekstu
                           nezaposlenosti. Mislim, da bi moral povedati, vsaj kar sem povedal jaz,
                           da bo ta nezaposlenost še naraščala, mi nismo tega nikoli zanikali. Tudi
                           za temi mikrofoni sem to že povedal, namreč do nove nezaposlenosti bo
                           prišlo potem, ko bo izvedena privatizacija, ker bodo lastniki  drugače
                           obravnavali te zadeve, kot jih lahko sedaj upravljalci družbene
                           imovine.</p>
                        <p>To je neizbežno in če se gremo tržno ekonomijo, je seveda to tembolj
                           jasno.</p>
                        <p>Seveda, gospod Voljč ne omenja, da je ta skupščina sprejela socialni
                           program, da po tem programu finansiramo ljudi, ki izgubijo delo, nova
                           delovna mesta, naj ne grem tukaj v številke. Podjetnike, ki začenjajo na
                           novo, jaz sem kritičen do gospodov, ki so gospoda Voljča inštruirali,
                           zadev mu niso povedali in se tako zopet ukvarjamo z začetnimi zadevami,
                           ki so pri nas že daleč v teku. Vsi zakonski akti glede socialne politike
                           so v skupščinski proceduri. Tudi razgovori in pogajanja o socialnem paktu
                           tečejo in zajemajo vsa tista področja, o katerih govori tudi kandidat za
                           mandatarja. Poleg splošnih in načelnih ugotovitev ne ponuja nič novega.
                           Zanimivo bi bilo slišati kakšne bi bile kratkoročne in dolgoročne
                           posledice ekonomske politike, ki seveda sama sebi ni namen in tukaj bi
                           tudi prosil, da vzamejo poslanci spomin nekoliko v roke in se spomnijo
                           kaj je bilo v parlamentu na to temo sprejetega.</p>
                        <p>Glede uvodnega dela moram še reči; k nekaterim številkam na 3. strani.
                           Gospod Voljč pravi, d a se je proizvodnja najhitreje zmanjševala zadnje
                           mesece - 2, 3 % na mesec. Ta podatek zavaja,  resnica je, da je bilo
                           mesečno zmanjšanje v oktobru 1,19 %, v novembru 1 %, v decembru pa
                           nekoliko večje zaradi manjšega števila delovnih dni. Te anomalije v
                           statistiki oziroma v teh krivuljah, to so znane zadeve.</p>
                        <p>Drugič pravi, da se je življenjski standard v letu dni zmanjšal za 21 %,
                           zaradi restriktivne vladne politike v javnem sektorju. No, realno osebni
                           dohodki so se, če primerjamo leto 1991 in 1990, realno zmanjšali v
                           povprečju samo za 11 %. Ono, pa se nanaša na restriktivno politiko. Če
                           dovolite, bi malo preletel, no posamezna poglavja, najprej glede fiskalne
                           politike.</p>
                        <p>Mi se povsem strinjamo, z gospodom kandidatom, ki pravi, da mora biti
                           proračun uravnotežen. Mi nismo le pri tej izjavi, ali pri tej nameri,
                           ampak to tudi delamo. Že nekdo je prej omenil, da je bil proračun tudi
                           lani v tej funkciji in proračun je uravnotežen. Vlada ga ne bo ponujala
                           drugače tudi v novi varianti.</p>
                        <p>Vlada ni šla v tiskarno niti po tolar niti ne namerava iti. Zadeva je
                           jasna. Navedbe, glede trošenja države so v izhodiščih neresnične,
                           družbeni proizvod se je zmanjšal za 12 % in ne za 15 %, javna poraba pa
                           se je realno zmanjšala za 25 % in ne za 7 %, kakor pravi gospod Voljč. Za
                           temi podatki stojimo vsak trenutek. Realni osebni dohodki v javnem
                           sektorju pa za 10 % točk v rasti zaostajajo za realnimi osebnimi dohodki,
                           ravno narobe, kakor pravi kandidat.</p>
                        <p>Ne drži, da se država obnaša nestabilizacijsko, nestabilizacijski so
                           seveda družbeni apetiti. Ko pravi gospod Voljč, da mora biti proračun
                           uravnotežen, ne pove, kako bo zmanjšal stroške za armado, za policijo,
                           niti drugače. Kar zadeva intervencij v gospodarstvu moramo mi seveda
                           premostiti izpad jugoslovanskih trgov zaradi vojne, to je primarna naloga
                           kratkoročne politike, glede katere ne vidimo posebnih napotil v teh
                           izhodiščih. Vlada ima na to temo pripravljenih niz ukrepov, ko pa gre za
                           navajanje odstotka glede deleža javne porabe, bi opozoril na to, da edino
                           pametno primerjavo lahko uporabimo, če</p>
                        <p>izhajamo iz zahodne metodologije, ki smo jo tudi predstavili pri zadnjem
                           izračunu za proračun, kjer je jasno, da je javna poraba, po tej
                           metodologiji znaša 48 %, kar je primerljivo s % drugod po svetu, ne glede
                           na to, da nimajo zagonskih stroškov za novo državo.</p>
                        <p>Glede politike cen pa samo naslednje: vlada z zaostankom 20 % sledi
                           mesečni inflaciji, kar je ekonomsko najbolj pravilno, in tudi najboljše
                           izhodišče za kakršenkoli socialni pakt.</p>
                        <p>Izhodišča za program, ki ga je ponudil g. Voljč, nas navajajo na misel,
                           da bi lahko prišli v prikrito inflacijo, kar je najhujša oblika
                           inflacije. Meni je žal, da se bom še sam dotaknil v naslednji točki tega
                           stališča, ki ga je objavil g. Voljč za Gospodarski vestnik, marsikdo je o
                           tem že govoril. Jaz bi to ilustriral samo še z nekaterimi številkami.</p>
                        <p>Če bi mi šli, takole po domače, pod krilom Jugoslavije, okoriščajoč se
                           nekako namenoma z jugoslovansko inflacijo, potem bi prišli do 400 %
                           devalvacije, kot Jugoslavija. Plače bi bile še enkrat nižje kot so sedaj.
                           Saj je marka vredna danes v Sloveniji 50 tolarjev, v Beogradu pa 120
                           dinarjev. Če bi torej poslušali ta nasvet, ki je star samo nekaj dni,
                           preden smo šli mi v zamenjavo denarja. Potem bi seveda preko
                           jugoslovanske inflacije finansirali tudi vojno v Hrvaški, v Beogradu, in
                           ne bi prišli do rezultatov, do katerih smo prišli. Pri čemer je lepo
                           slišati, da g. Voljč le pozitivno ocenjuje ta ukrep, čeprav je pred njim
                           mislil malo drugače.</p>
                        <p>Še nekaj glede inflacije. Mi smo začeli z 21 % oktobra, potem smo šli
                           dvakrat za 3 % dol in mislim, da je to uspeh. In sedaj v januarju 10,2 %.
                           Vprašanje je, kako bo v februarju, glede na to, da se učinki nekaterih
                           podražitev, ki so bila koncu meseca oziroma po statističnem zajetju, se
                           še niso pokazala. Mi smo sedaj tri mesece sledili lep negativen trend
                           inflacije navzdol oziroma zmanjševanje te stopnje. Mi imamo vse možnosti,
                           da gremo tako še tudi naprej, seveda, če se bomo ukvarjali s pametnimi
                           stvarmi.</p>
                        <p>Glede lastninjenja je bilo dovolj govora. Tukaj ne gre za jesen koncept,
                           razen s tem poudarkom, gre za monopol manjšinskih lastnikov, kar nas vodi
                           v lastninski avanturizem. O razdelitvi državljanom in delavcem tukaj ni
                           govora. Niti o pomembnosti privatizacije za učinkovitost ekonomije, kar
                           je verjetno apriorna predpostavka pri človeku, ki se ukvarja z ekonomijo
                           in mu tega ne zamerim. Mislim pa, ko govorimo o dokapitalizaciji, da se
                           je ob tem treba zavedati, da je bolj pomembno finančno prestrukturiranje
                           podjetij in investiranje, kar pa vse stoji v že predlaganih vladnih
                           programih in pristopih. Nekateri od teh spremljajo kot dokumenti
                           proračun, ki je v proceduri.</p>
                        <p>Kar zadeva tečajno in zunanje trgovinsko politiko je seveda jasno, da je
                           tečajna politika dolžnost Banke Slovenije, da je pa seveda dolžnost vlade
                           in banke, da sodelujeta v kreiranju politik s tega področja. Vlada se je
                           vseskozi zavzemala za prosto oblikovanje realnega tečaja in je pri
                           konverziji in politiki Banke Slovenije povabila tudi strokovnjake iz
                           Mednarodnega monetarnega fonda in druge ljudi, ki se na to razumejo. To
                           delo so ocenili kot v redu.</p>
                        <p>O deviznih rezervah, ki niso tako slabe, ne bi govoril. Glede zunanje
                           trgovine je jasno, da je treba iti v liberalizacijo, ki bo potekala po
                           programu. Glede socialnega pakta bi rekel, da ta zadeva teče. Seveda ne
                           brez krčev. Nobeno tako dogovarjanje ni enostavno.                      
                                    </p>
                        <p>Mislimo, da spada k nacionalnemu konsenzu tudi vprašanje glede družbeno
                           pravične razdelitve premoženja.</p>
                        <p>Glede volitev g. Voljč ni ekspliciten. Mi seveda mislimo, da so volitve
                           nujne, opraviti jih je potrebno čimprej. O možnih namenih tega predloga
                           za vmesno vlado do volitev pa ste govorili že drugi, tega ne bom
                           ponavljal. O pomenu volitev imamo vse več indikacij tudi iz tujine, da se
                           tega pri nas zelo zavedajo. Imamo določene informacije iz Združenih držav
                           Amerike, da nam bodo na to temo ponudile tehnično in finančno pomoč za
                           to, da bodo volitve take kot se spodobi.</p>
                        <p>Mislim, da je jasno, da bi vmesna vlada zavlekla volitve najmanj do konca
                           leta, kar bi seveda povzročilo nadaljevanje delovanja realsocialističnega
                           parlamenta. Očitno je to nekaterim všeč.</p>
                        <p>Vse zakone, ki jih navaja g. Voljč, vlada takorekoč pripravlja ali pa jih
                           je že oddala v skupščino. Tisti seznam se samo v dveh sedežnih redih
                           razlikuje od tega, kar je vlada ponudila kot spisek potrebne zakonodaje,
                           tako da se moramo tudi s tem strinjati. Kar zadeva socialne varnosti, to
                           je tudi v delu.</p>
                        <p>Dovolite, da se tudi malo pošalim. Razpravljamo že praktično 6 ur, če
                           upoštevam pavzo. V programu ni nič o kulturi in vendar se ni nihče
                           oglasil, da to manjka.</p>
                        <p>Se spravljam h koncu. Ta država, ki je prišla do samostojnosti, ima vse
                           možnosti, da se v sorazmerno kratkem času postavi na noge kot se spodobi.
                           Je pa seveda jasno, da so oči, ne samo naših volivcev, naše javnosti,
                           ampak tudi sveta, posebej tistih, ki so nas najbolj podprli, oči, ki so
                           uprte v nas, ali bomo sedaj zmogli to, kar smo pridobili, tudi uresničiti
                           v dobro ljudi in dobrih odnosov z našimi sosedi in drugimi državami. Če
                           bomo tukaj razvijali socialno demagogijo, se skušali takole dražiti za
                           vsako ceno pred volitvami in tako naprej, raje izzivali nemire, kakor
                           blažili, seveda mi tega izpita ne bomo prestali. Seveda bo nekaj časa
                           trajalo, da nas bo tudi tujina gledala drugače. Mi pa želimo, da nas bi
                           gledala tudi s finančnimi podporami.</p>
                        <p>Tukaj moram reči, da bi bilo veliko bolj pametno, da bi mi danes sprejeli
                           pokojninski zakon, ki je brez veze bil zablokiran, zadružni zakon, pri
                           katerem sem skušal sam sodelovati v zadnjih dveh "rundah", pa sem slišal
                           izjavo, kar sem rekel, nisem rekel, vsakič začnemo na novo. Tukaj je
                           zakon o privatizaciji in druge zadeve.</p>
                        <p>Parlament je preprosto pred veliko odgovornostjo kako naj se o tem zvezi
                           odloči, kakor se bo odločil, bo to njegova volja in seveda tudi njegova
                           odgovornost. Jaz sem za to, da damo tisto zgodbo od Miličinskega v arhiv
                           ali v herbarij, ker, če bi bilo tako enostavno ali so "vile ali lopata",
                           potem jaz tukaj ne bi govoril. Ker pa mislim, da ni tako enostavna ta
                           zadeva in ker</p>
                        <p>mislim, da je vlada dosti natančno povedala, kaj naj se "skuje", vztrajam
                           na tem, da so te rešitve dobre. Sedaj ne potrebujemo nobene turbolence,
                           pa nobene politične tektonike. Strinjam se tudi s tistimi, ki so rekli
                           čemu smo zavezani kot poslanci, kakšnim programom in kaj je koalicija
                           tukaj postavila. Predpostavljam, da bodo ta izhodišča upoštevali tudi
                           poslanci, ko se bodo odločali o tem predlogu.</p>
                        <p>Jaz ne pozivam na vest, ne pozivam na prijateljstvo, na koalicije,
                           pozivam na zdravo pamet. Hvala za pozornost. <stage>(Aplavz.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Franc Perko.</p>
                     </sp>
                     <sp who="#sp.PerkoFranc">
                        <speaker>MAG. FRANC PERKO:</speaker>
                        <p>Spoštovani predsednik, poslanke in poslanci! Razmišljal sem že, da bi
                           predlagal temu zboru, da črtamo 116. člen Ustave Slovenije, ki omogoča
                           postavitev konstruktivne nezaupnice vladi. Mogoče bi na ta način
                           razrešili tole današnjo mučno sejo. Čudi me, da veliko poslancev ni
                           pripravljeno objektivno argumentirano razpravljati in se odločati o,
                           mislim, da popolnoma legitimnem predlogu 12 poslancev o novem
                           mandatarju.</p>
                        <p>Vprašanje, kdo stoji za tem, me spominjajo malo na polpreteklo obdobje.
                           Imam občutek, da se ti poslanci nekako ne znajdejo v demokraciji, v
                           demokratično izvoljenem parlamentu, čeprav se vsaj po besedah zavzemajo
                           za demokracijo. Seveda samo za tiste točke, ko ni ogrožen nek interes.
                           Sam podpiram gospoda Voljča za novega mandatarja, le za to, ker se mi
                           zdi, da lahko s programom, ki ga je predočil, z znanjem, razgledanostjo,
                           neobremenjenostjo, svežino, v Sloveniji zaustavi, in to čimhitreje,
                           negativne trende in ustvari pogoje za postopno trajno izboljšanje. Za
                           menoj ne stoji nihče, razen želje veliko ljudi, s katerimi sem se v
                           zadnjem obdobju srečeval. Sam ne dvomim v izvolitev gospoda Voljča.
                           Mislim pa, da tudi v primeru drugačnega rezultata legitimno postavljenega
                           vprašanja zaupnice, to današnje dejanje lahko samo pozitivno vpliva na
                           delo katerekoli vlade, tudi današnje Peterletove. Mislim, to tako
                           razumem.</p>
                        <p>Zato mislim, da je današnje vprašanje nezaupnice gospodu Peterletu za
                           Slovenijo precej produktivno dejanje, ne pa neko "politikantsko dejanje"
                           kot se ga poskuša tule predstaviti.</p>
                        <p>Ker je bilo veliko govora o blokadah, letelo je predvsem na naš zbor, pa
                           tudi na tisto skupino, ki je tu podpisana, med njimi sem tudi sam. Samo
                           svež primer od včeraj. Večina predstavnikov Zbora združenega dela je
                           včeraj na skupni usklajevalni komisiji vseh zborov podprla rešitve v X.
                           poglavju zakona o zadrugah, ki so bile dosežene med vlado, tudi gospod
                           Peterle je na eni od teh sej sodeloval, med predstavniki Slovenske
                           ljudske stranke in predstavniki Zbora združenega dela. Ta usklajeni
                           predlog pa žal na skupni usklajevalni komisiji ni bil sprejet. Kdo je
                           kriv v tem primeru? Ali je zopet to Zbor združenega dela ali je to mogoče
                           kdo drug?</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala, besedo ima Žare Pregelj.</p>
                     </sp>
                     <sp who="#sp.PregeljŽarko">
                        <speaker>ŽARKO PREGELJ:</speaker>
                        <p>Spoštovani poslanci, spoštovano predsedstvo! Dovolite mi, da nadaljujem
                           svojo misel, ki sem jo poskušal razviti danes v začetku današnjega
                           zasedanja. Sem pač tak kakršen sem. In je jasnost procedure, pa ne zaradi
                           procedure, ampak kot podlaga za jasne vsebine današnjega zasedanja
                           pomembnejša kot trenutna vsebina oz. podrobnosti samega današnjega
                           razgovora.</p>
                        <p>V začetku današnjega zasedanja sem ugotovil, da gre za nekakšno
                           zmešnjavo, za nekakšen pravni problem, ko ni jasno na podlagi česa oz.
                           oporekal sem ustavni podlagi, na podlagi česar je bila danes sklicana
                           skupna seja.</p>
                        <p>Skupna seja je bila sklicana na podlagi 116. člena nove ustave in 134.
                           člena Poslovnika. Kasneje sem ugotovil, da v resnici je 134. člen dokaj v
                           tem primeru nebistven in v resnici bi ta seja morala biti sklicana po 26.
                           členu začasnega poslovnika  te skupščine. Kljub vsemu pa manjka tisti
                           člen, ki bi jasno opredeljeval razlog za razrešitev oz. za glasovanje o
                           nezaupnici, predsedniku vlade in s tem celotni vladi. Še enkrat
                           ponavljam, člen, ki opredeljuje razlog v novi ustavi, dva taka člena sta,
                           to sta 115. in 119, ki obravnavata primer, ko je potrebno obravnavati
                           odgovornost predsednika vlade oz. ministrov, ko kršijo ustavo. Drug tak
                           člen, ki bi lahko opredelil razlog obravnave je 117. člen. Ta opredeljuje
                           postopek interpelacije. Pri tem moram ugotoviti, da je v obstoječem
                           poslovniku postopek interpelacije natančno obdelan in je procedura znana.
                           Medtem ko postopek, ki ga opredeljuje 116. člen ni nikjer natančno
                           obdelan in zato smo danes v taki situaciji v kakršni smo.</p>
                        <p>Iz razprave sem povzel, da je tudi ta parlament v resnici samodejno
                           postopal nekako tako, kot bi morali tisti, ki so predlagali konstruktivno
                           nezaupnico. So pa že na začetku posamezni razpravljalci v svojih
                           razpravah postavili vprašanje oz. nekakšne obtožbe, ki bi v resnici
                           morale biti protokolirane že na začetku tega postopka.</p>
                        <p>Kaj je v resnici konstruktivna nezaupnica? V ustavi v 86. členu je
                           opredeljena kot instrument, kot tehnikalija, kjer je pa opredeljena
                           vsebina tega 116. člena, direktno ne, indirektno pa v 117. členu te iste
                           ustave. Namreč, kaj se nam zdaj dogaja? Razpravljamo, obtožujemo,
                           branimo. Nihče ne ve, kdo se brani, kdo koga obtožuje. Namreč nimamo
                           točno določene procedure, po kateri bi bilo jasno, kaj je obtožba.
                           Obtožba mora biti konkretna, kaj je vlada zagrešila, kdaj, kako, kdo v
                           vladi, ali je bil to predsednik, ali so bili to ministri? Koliko? Podatki
                           itd. Hkrati mora tisti, ki obtožuje vlado, nuditi boljšo rešitev,
                           nekakšen program in tega programa ne predstavlja zgolj s kakšnimi
                           pavšalnimi trditvami oz. splošnimi opredelitvami.</p>
                        <p>Parlament je v resnici na današnjem zasedanju razsodnik in z volitvami bo
                           razglasil obsodbo, ali oprostitev te vlade. V kolikor je obstoječa vlada
                           tista, ki je v vlogi nekakšnega obtoženca, ker je baje nekaj zgrešila,
                           ker ni dovolj uspešna itd. Toda, ta procedura ni nikjer jasna. V kolikor
                           bi bila pa ta seja sklicana tako, da bi v glavi tega sklica pisalo tudi
                           118. člen, pa 26. člena začasnega poslovnika, bi bilo to veliko bolj
                           jasno. Jasno bi bila procedura nekoliko daljša, ampak veliko bolj jasna.
                           Lahko bi tudi preden bi sploh prišli na to proceduro, imeli nekak poduk.
                           Namreč stališča Ustavne komisije so stališča ustavne komisije, niso
                           obvezujoča v tem trenutku. To je njeno mnenje, ničesar drugega.</p>
                        <p>In sam osebno mislim, da lahko razpravljam vsebinsko  na to temo, za
                           katero je danes razpisano to zasedanje, ko bo točno jasno, kakšne vloge
                           imajo posamezni akterji, kdo je obtoženec, kdo je tožitelj, kdo mora
                           braniti, kdo bo imel zadnjo besedo. Na sodišču je jasno, kdo ima zadnjo
                           besedo, tisti, ki je obtožen. Danes imam občutek, da ima zadnjo besedo
                           tisti, ki obtoži. Čeprav v resnici se je to zasedanje spremenilo v
                           nekakšno zasliševalno komisijo, novega oz. kandidata za mandatarja nove
                           vlade. Ustavna podlaga ima to rešitev rešeno tako, da se pač ministri
                           morajo preje pojaviti na zasliševalni komisiji. Mi teh instrumentov tudi
                           nimamo še izdelanih. V resnici je tukaj nekakšna pravna, lahko bi rekel
                           pravni nered. In sam osebno se ravno zaradi tega, ker sem sorazmerno
                           principelen, ne bom spuščal v vsebinsko razpravo. Kajti ni mi jasno, kako
                           bo rezultat lahko na koncu potekal v zadovoljstvo vseh oz. v nekakšni
                           pravični in pravilni smeri.</p>
                        <p>Za konec pa še eno majhno opazko. Bilo je rečeno, da se danes nekateri
                           poslanci neumestno obnašajo. Gre se na "nekakšne banane" ipd. Kakor je
                           znano, so se banane v javnosti pojavile v znani karikaturi našega
                           soposlanca Franka Jurija: In verjetno je to razlog, da se je tudi ta
                           vsebina pojavila tudi na našem zasedanju. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Rudi Šeligo.</p>
                     </sp>
                     <sp who="#sp.ŠeligoRudi">
                        <speaker>MAG. RUDI ŠELIGO:</speaker>
                        <p>Spoštovani predsednik, spoštovane gospe in gospodje, gostje! Rad bi
                           povedal pravzaprav samo dve misli. Živimo v svetu o katerem, če si Še jaz
                           dovolim malo literarne metafore, "škripljejo vrata celo tam, kjer smo
                           mislili, da je samo nepremakljiva skala". K nam prihaja, ne glede na to,
                           da se mi ne premaknemo, da še vedno mislimo, da je najbolj "luštno"
                           živeti na svetu na sončni strani Alp, k nam prihaja tisto, čemur profesor
                           sistemske teorije, profesor Bučar reče "postmoderna paradigma", prihaja
                           sinteza zgodovinskih izkušenj, lahko rečemo tudi prihaja zgodovinska
                           sekvenca autoempirija, sinestezija svetovnih nazorov, kar še posebej
                           poudarjam itd.; lahko rečemo postmoderna epoha pomeni na vsak način tudi
                           konec velikih zgodb, velikih utopij in velikih ideologij z mesijanskim
                           nabojem. Generacije, ki tukaj sedimo, vlada, parlament, kompletna civilna
                           družba, ki je zunaj parlamenta, kompletna javnost na Slovenskem, ki se je
                           bila pripravljena vpreči v javno razreševanje javnih stvari, kar pomeni v
                           politiko, je svojo vlogo ali pa vso svojo vlogo odigrala.</p>
                        <p>Če je konec teh velikih stvari potem se je treba tudi zavedati, da je
                           prišel trenutek, o tem se da veliko govoriti ali smo ta trenutek zamudili
                           ali ne, da je prišel trenutek, ko mora napočiti nova in drugačna
                           politika, ki ne bo obremenjena s temi velikimi predznaki in predvsem ne z
                           odrešitvami, ker če je bilo treba kaj razreševati v velikem pomenu, z
                           veliko začetnico, potem je tudi ta vlada na vsak način te velike stvari
                           skupaj z ostalimi, ki sem jih naštel, opravila.</p>
                        <p>Dosegli smo, skupaj z vlado osamosvojitev, na nek način lahko tudi rečemo
                           utrditev večstrankarskega parlamentarnega sistema, odprto je ostalo samo
                           vprašanje uveljavitve Slovenje v svetu, na nek način promocije, pa še za
                           to je vprašanje, če ne spada to v neko drugo zgodbo, v neko drugo
                           politiko, torej tisto, ki mora priti.</p>
                        <p>Ta vlada, tako kot je sestavljena in še vedno z usmerjenostjo k velikim
                           ciljem, ne more opravljati v kar moramo vstopiti in čemur moramo odpreti
                           vrata. Nič v zvezi s postmodernim svetom ta vlada in ta parlament in tudi
                           moja generacija v katero spadam, ne moremo opraviti dela, ki nas čaka.
                           Glede na to, da bi to veliko vprašanje lahko opravile samo volitve, ki bi
                           bile jutri ali pa danes zvečer, in ker vemo, da teh volitev do decembra
                           sigurno ne bo, ampak recimo da bodo 29. novembra, je seveda treba
                           nemudoma sprožiti postopek za drugačno politiko. Ta politika, ki lahko to
                           opravi, je pa seveda politika, ki je na nek način - naj mi ne zamerijo
                           tisti, ki so poznavalci teh stvari - seveda tista, ki gradi na širše, sem
                           že prej povedal, ožje tehnično na nekem menadžerskem duhu, kjer veliki
                           predznaki in naboji, ideološki naboji, enostavno ne igrajo več nobene
                           vloge.</p>
                        <p>Zato mislim, da je v tem trenutku na vsak način treba podpreti spremembo
                           v vladi. Sprememba, ki se ponuja s svojim programom, ki smo ga slišali,
                           na neki način obljublja to o čemer sem govoril. Obljublja tudi  premike,
                           zahtevati garancije ta trenutek je nemogoče, ki jih ne bomo nikjer
                           dobili; in ker obljublja premike v svet, ki nas čaka, seveda mislim, da
                           bi bilo nepotrebno ta hip govoriti o podrobnostih tega programa, čeprav
                           seveda se zahvaljujem gospodu Peterletu, da me je opozoril na to, da je
                           treba še nekaj dodati, kar se samo po sebi razume, tej osi, ki naj omisli
                           celotno početje, ki je napisano v programu gospoda</p>
                        <p>Voljča.</p>
                        <p>To je ta os postmoderne paradigme, v kateri ima kultura najvažnejšo
                           nalogo, tukaj notri je ni, samo upam, da bo naknadno prišla.  Drugo. Tudi
                           danes je bilo nekajkrat izrečeno, pa tudi bere se lahko, da ni v krizi
                           samo vlada ali pa, če že je vlada, da je treba tudi izreči neko drugo
                           misel, to je ta, da je v krizi tudi parlament.</p>
                        <p>Ko to slišim se seveda nemudoma spomnim na nemškega pesnika, dramatika
                           30-tih let, ko je ugotavljal, da se v tej severni deželi, nemško ljudstvo
                           ne strinja z vlado. In ponudil je odgovor: "Če se ljudstvo ne strinja z
                           vlado, je treba nemudoma ljudstvo odstaviti." Nemci so takrat ljudstvo
                           odstavili in najbrž tudi iz te odstavitve lahko potegnemo kakšen
                           zgodovinski poduk. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Peter Glavič se je premislil in bi kljub temu diskutiral. Prosim.</p>
                     </sp>
                     <sp who="#sp.GlavičPeter">
                        <speaker>DR. PETER GLAVIČ:</speaker>
                        <p>Spoštovano predsedstvo, spoštovane delegatke, poslanke, spoštovani
                           poslanci! Spoštovani mag. Voljč! Tale inventura vlade pravzaprav kaže dve
                           lici: eni trdijo, da je vse kar v redu, drugi pravijo, da je zadeva
                           kritična. Mislim, da je odgovor lahko v naslednjem: mi smo slišali danes
                           veliko podatkov, te podatke je treba gledati dinamično, vedeti je treba,
                           kaj se je dogodilo oktobra - in to je seveda velika prelomnica, ki se bo
                           še v naslednjih mesecih zelo močno pokazala. Ampak, če pogledamo
                           statistično podatke za realni osebni dohodek v novembru 1991 napram
                           novembru 1990, je ta indeks 43 % minus. Torej skoraj polovico manjši je
                           realni osebni dohodek v enem letu, kot je bil pred letom dni, ko smo že
                           bili v težavah. V tistem času, decembra, je gospod predsednik Peterle za
                           Večer dal izjavo, ko se je vrnil iz Finske, da so tam zaradi razpada
                           ruskega tržišča zmanjšali osebne dohodke za 6 %. Če bi pri nas to
                           napravili, je  rekel, bi vlada padla. In v tem je osnovna dilema! Ali je
                           sedaj pri nas resničnih tistih 43 %, ali ni niti 6 % ? In tu je, žal,
                           resnica na strani statistike - 43 % je  realni padec osebnega
                           dohodka.</p>
                        <p>Zato se seveda ni mogoče strinjati, da je vse še kar dobro. Mi bi lahko
                           prišli iz te težave z bistveno manjšimi posledicami, kot prihajamo. To
                           pomeni, da to naše podjetje, kot mu je gospod predsednik pred časom
                           rekel, slabo posluje. In če podjetje slabo posluje, se pač zamenja
                           direktorja in po potrebi tudi upravni odbor in se poišče novega; toliko
                           časa, dokler se ne dobi takega, ki podjetje izvleče iz težav.</p>
                        <p>Take stvari smo imeli pri TAM-u, v Novem mestu in končno smo našli
                           nekoga, ki je tako stvar znal urediti in tako je tudi tu. In v tem je
                           seveda težava. Jaz se strinjam, da je ena od možnih politik ta, da
                           pustiš, naj se gospodarstvo znajde, kakor se pač hoče - kot je rekel
                           minister Šešok: saj ste vedeli, kaj se bo zgodilo. Vendar današnja
                           ekonomija po vsem svetu, še posebej pa v takih prelomnih dejanjih,
                           zahteva drugačno ukrepanje. Država mora pomagati. Ni potrebno, da vsako
                           podjetje najde svoje rešitve iz teh težav; to se dela na ravni
                           države.</p>
                        <p>Razišče se, kaj je treba narediti, da se ustrezna navodila in napravi
                           tečaje za gospodarstvenike in potem to steče. In to so stvari, ki jih
                            vlada ni napravila in jih je treba sedaj potegniti na dan, ker se jaz ne
                           morem strinjati s tem, da vse stvari lepo tečejo. Mi  vemo, kaj je danes
                           moderna strategija, ki so jo države, ki so najbolj uspešne, uveljavile.
                           In mi ne delamo v tej strategiji, ampak delamo prav nasprotno tej
                           strategiji.</p>
                        <p>Jaz bi rad to moje razmišljanje podkrepil s čisto konkretnimi stvarmi. Vi
                           veste, da je še pred dobrim letom dni gospod predsednik pozival preko
                           televizije, da naj naši državljani nesejo devize v banke. Zdaj sta tako
                           vlada, kot tudi Demos, te varčevalce pustila na cedilu. Mi smo se
                           samoorganizirali v Društvu jeznih varčevalcev in smo z bankami dosegli
                           neke vrste sporazum, prosili ljudi, da ta sporazum upoštevajo in začuda,
                           ljudje so ga upoštevali. Torej, mi moramo reči, da so ljudje pripravljeni
                           marsikaj narediti, če bi jih sploh kdo pozval ali pa jim dal pogoje, da
                           to napravijo. Vendar tega ni in to se mi zdi zelo velika napaka, ki jo
                           vlada  dela.                </p>
                        <p>In ker gospod Voljč govori o konsenzu, ki ga je potrebno doseči za to, da
                           bi prišli iz te težave smo ugotovili, da je varčevanje na eni četrtini
                           tistega, kar je bilo vsa leta nazaj. To se pravi, da imajo ljudje denar
                           doma, da ga nimajo v bankah in treba jim je omogočiti, da ta denar
                           prinesejo, seveda z nekimi garancijami v tem težkem času. Vlada bi morala
                           znati zagotoviti te garancije. Mi smo, ko smo sami poskušali to urediti,
                           ugotovili, da bi eni radi imeli, da bi banke ostale v rokah "rdečih",
                           drugi bi želeli, da bi prišle banke v roke Demosa. Rešitev je seveda v
                           tem, da banke prevzamejo tisti, ki imajo denar notri, ker tisti bodo že
                           skrbeli, da bo denar prišel ven. Vendar zakonodaja, vključno s to, ki smo
                           jo mi sprejeli lani v junijskem paketu, ne omogoča, da bi lastniki
                           prevzeli te banke. In v tem je osnovni problem - spet kot ilustracija, da
                           stvari nista v redu in ne moremo biti z njima zadovoljni.</p>
                        <p>Jaz tu ne bi govoril o resnih analizah, ki jih je dr. Bajt napravil glede
                           zakona o lastninjenju, glede zakona o stanovanjih, ne bi govoril o
                           posledicah zakona o sečnji, ko je razpadel davčni sistem in gozdarski
                           cestni sistem. Ampak želel bi obnoviti neko izkušnjo, ki smo jo imeli
                           ravno pri stanovanjskem zakonu. Prišlo je kot veste, do denarnega udara,
                           ki je vlado presenetil.</p>
                        <p>Jaz sem 8. decembra dal vprašanje, kaj bo z denarnimi in deviznimi tokovi
                           v zvezi s prodajo stanovanj in na  to vprašanje nisem dobil odgovora.
                           Tako, kot ga nisem dobil na  vprašanje, ki sem ga - prvega - okrog
                           stopnje inflacije zastavil gospodu predsedniku. Čez 30 % vprašanj
                           poslancev je ostalo neodgovorjenih v zadnjih osmih mesecih lanskega leta.
                           Torej dva meseca od danes nazaj! Torej je tu precej problemov, zaradi
                           katerih moram jaz trditi, da očitno vlada res ni koordinirana. Kajti, če
                           stanovanjski minister samostojno vodi akcijo, ki je vredna eno milijardo
                           200 milijonov mark, pa pri tem ne sodelujejo vsi sektorji, potem je za
                           mene očitno nekaj narobe. In da je bilo narobe, to mislim, da smo mi vsi
                           občutili in tudi inflacija bo ta mesec - čez teden dni bo to potrjeno -
                           večja, kot je bila prejšnji mesec.</p>
                        <p>Kar se tiče lastninske zakonodaje je osnovna dilema dvojna: po eni strani
                           se s širokopotezno akcijo daje premoženje nekaterim; kot sem že preje
                           omenil, recimo tistim, ki imajo denar v bankah, pa ne. Zadnji predlog
                           vlade daje, recimo, ljudem, ki delajo v tovarnah, 20 % za 10 % odplačilo.
                           Hkrati vlada ponovno predlaga za zadruge 45 % delež, brez plačila. To se
                           pravi, da gre za popolnoma različno tretiranje različnih skupin ljudi;
                           nekateri morajo iti v surovi kapitalizem, drugi bodo lahko ostali v
                           socializmu - seveda na račun tega, da je pri nas solata dva in pol krat
                           dražja kot v Avstriji.</p>
                        <p>In zaradi tega, ker ljudje vidijo vse te stvari, podpore vladi ni več!
                           Mislim, da so bile narejene tri ankete, od tiste najresnejše, ki jo dela
                           prof. Toš, pa do raznih drugih, ki so pokazale, da tega zaupanja ni več.
                           In danes bomo videli, kakšno je zaupanje poslancev, ki so to vlado
                           izglasovali s 184 glasovi "za" in 39 "proti". Meni da misliti o tej
                           kvaliteti vlade dejstvo, da so se temu vsi tisti strokovni ministri, ki
                           jih je gospod predsednik naštel, po vrsti uprli. Če se spomnite, je bil
                           Janša - in z njim ali ob njem prof. Rupl - že poleti tisti, ki se je uprl
                           tej politiki vlade oziroma tej koordinaciji vlade; da sta pred tem
                           odstopila Mencinger in Kranjc smo že slišali; da se je nato jeseni uprl
                           tudi minister Bavčar; in da so se v zadnjem času uprli dr. Tancig in dr.
                           Tomšič - vsi z resnimi obtožbami, da tu močno škriplje.</p>
                        <p>Sedaj to, kar mislijo tisti, ki so najbližje vladi, je prav gotovo
                           pomembno in velja poslancem dati v razmislek, še posebej zato, ker tudi
                           tisti vodje strank, ki so najbližje eksekutivni politiki, izražajo pač
                           svoj dvom v sposobnost vlade, ravno z razpustitvijo Demosa. Torej, bi
                           rekel, poslanska baza želi negirati to, kar se dogaja v vrhovih vlade in
                           vrhovih Demosa.</p>
                        <p>Zdaj, da je prišlo do obrata po Drnovškovi kandidaturi je res, ampak mi
                           vemo za kupčijo, ki je bila zadaj. Ta kupčije so bile uvozne dajatve za
                           živilske proizvode oziroma za kmetijske proizvode za kmečko stranko in je
                           bil referendum o Nuklearni elektrarni za Zelene. In to je seveda stvar,
                           kjer je zdaj vprašanje ali je bila ta kupčija sklenjena v korist
                           slovenskega državljana, ali je bila ta kupčija sklenjena seveda v zelo
                           ozko korist nekaterih državljanov ali celo samo strankarskih ljudi.</p>
                        <p>Dejstvo je, da se je samo v decembru hrana dvignila za trikrat toliko kot
                           cene na drobno in to je 49,2 %. Trošenje prebivalstva se je v novembru
                           zmanjšalo za 2,8 %, trošenje države se je povečalo za  31,7 %. Kar trije
                           rebalansi proračuna so bili takorekoč v enemu mesecu in akcija je bila
                           zelo podobna tisti, ki se je spomnimo pri Mikulićevi  vladi, ko je tudi
                           brez razloga naenkrat bil zelo povečan proračun in posledice so seveda
                           bile, da je reforma padla.</p>
                        <p>Seveda je s tem, ko smo zaključili fazo osamosvajanja in prihajamo v fazo
                           stabilizacije gospodarstva, potrebno drugačno lotevanje problemov.
                           Namesto ideologov rabimo pragmatike, namesto fundamentalistov rabimo
                           praktike, kot je gospod Šeligo pravkar ugotovil in čas pri tem ne dela za
                           nas. Iz ust članov vlade vam lahko povem, da smatrajo, da v kolikor ne
                           bomo v dveh treh mesecih uspeli urediti nekaterih stvari, bomo zamudili
                           nekaj vlakov, ki nas morda še lahko izvlečejo iz teh težav in prišlo bo
                           do socialnih nemirov ali pa še česa hujšega in tudi to je bil razlog,
                           zakaj je Jugoslavija razpadla in  to je razlog zakaj se mi čedalje bolj
                           kregamo. Čim večja bo revščina večji bodo prepiri.</p>
                        <p>Poti reševanja so seveda znane, vendar problem je ravno v tem kdo in
                           kako, ali imamo ljudi, ki to znajo. Iz moje prakse v gospodarstvu vem, da
                           kdor ni znal reševati problemov je iskal poti drugje in zaradi tega ni
                           mogel rešiti problemov. Nekdo, ki ne pozna ekonomike in financ, ne more v
                           teh razmerah voditi vlade. To je meni globoko jasno in taka znanja so za
                           predsednika pomembna, še zlasti zaradi tega, ker pri nas uprava ravno na
                           teh sektorjih nima nobene tradicije, saj so se vse te stvari reševale v
                           Beogradu.</p>
                        <p>In zato je seveda treba tu angažirati tako strokovnjake kot tujo pomoč,
                           ki nam je večinoma na voljo brezplačno. Vendar kdor ne pozna, kaj je
                           treba koordinirati, tisti seveda ne more reševati teh problemov.</p>
                        <p>Jaz moram reči, da od vseh teh kandidatov, vključno s sedanjim
                           predsednikom vlade, eni imajo voljo, drugi imajo znanje, morda magister
                           Voljč ima voljo in znanje. Jaz razumem vse te bojazni, ki so bile danes
                           malo že histerično izražene, nekako tako kot takrat, ko smo se prepirali
                           o kvorumu za plebiscit, izražajo strah pred komunisti in strah pred Srbi.
                           Ta strah je očitno močnejši od razuma in izgleda, da se ga bodo nekateri
                           znebili šele, ko bomo v rokah tujega kapitala revni in ponižani, in ne
                           zaupajo temu, da smo mi sposobni, da imamo ljudi, ki znajo, ki zmorejo,
                           se iz teh stvari izvleči. Samo zaupati jim je treba, dati jim je treba
                           neke vrste pomoč.</p>
                        <p>Situacija v tem smislu je zelo podobna dilemi izpred 50-ih let. ali se
                           nasloniti na tujce ali si pomagati sam. In zgodovina je na to dilemo že
                           odgovorila. Zamenjava predsednika je možnost, da dosežemo spremembe,
                           status quo je seveda stvar, ki jo poznamo in vemo, kam bo šla. Zato se
                           jaz v tej dilemi izrekam za spremembe.</p>
                        <p>In seveda Demos je v tem trenutku, kot je bila  pač partija pred dvema
                           letoma,tisti, ki brani obstoječi status quo. Razvoj mora iti naprej in
                           seveda te dileme, ki so danes tu, naj nam omogočijo, da bomo izbrali
                           pametno pot. Po štirih slabih vladah, od Djuranovićeve naprej, je seveda
                           naše gospodarstvo na tleh in jaz sem trdno prepričan, če ne bomo znali
                           tega hitro in učinkovito rešiti, potem seveda ni mogoče pričakovati, da
                           bi dosegli ekonomsko samostojnost in s tem bi bila v nevarnosti tudi
                           politična suverenost.</p>
                        <p>Prosil bi vas, da se zavedate tega, da naš mandat ni bil zadetek na
                           loteriji in mandat Demosa ni bil vojni plen kot je rekel doktor
                           Trstenjak. Mislim, da bi morali upoštevati bojazen  razvojnega ministra
                           dr. Tanciga, kaj bo storilo z nami razočarano ljudstvo, ko bo prekmalu
                           spoznalo, da ste zapravili možnosti in potenciale, ki ste jih s tako
                           neznosno lahkostjo prevzeli v vladanje in upravljanje.</p>
                        <p>Ne glede na izid tega glasovanja pa mislim, da današnja razprava zelo
                           jasno kaže, da se bomo na naslednji seji morali pogovoriti o tem, kako ta
                           skupščina do volitev lahko dela kolikor toliko normalno, skratka, treba
                           bo najti poti kako s konsenzom lahko rešimo te glavne probleme, ki jih
                           nima pravice reševati en blok na račun  drugega, ker gre za tako pomembne
                           spremembe, ki daleč presegajo  karkoli je bilo v normalnem parlamentarnem
                           sistemu, recimo Evrope, v zadnjih desetletjih.</p>
                        <p>Tam večkrat porabijo po dve, tri leta za zakone, ki so manj pomembni kot
                           pa so bili naši lastninski zakoni, zato nam ne bi smelo biti žal, da smo
                           izgubili eno leto in pol še posebej zato, ker se je medtem pokazalo, da
                           Sachsov model na Poljskem ni uspel in ker smo dobili mnenja tujih
                           strokovnjakov, da resnično ni bila tista stvar dobra.</p>
                        <p>Zato menim, da je na vsak način potrebno doseči  višjo raven sodelovanja.
                           Če tega niso sposobni sedanji vodje strank oziroma parlamenta, potem
                           mislim, da bi našli nekaj ljudi, ki bi bili sposobni delovati bolj
                           konstruktivno kot pa je to v tem primeru. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Franc Planinšek.</p>
                     </sp>
                     <sp who="#sp.PlaninšekFranc">
                        <speaker>FRANC PLANINŠEK:</speaker>
                        <p>Spoštovani predsednik, spoštovane poslanke in poslanci! Novega odrešenika
                           za Slovence še ne poznam. Malo pa že poznam soposlance, ki bi radi
                           pomagali, da bi prevzel krmilo. Odkrito moram reči, da jih ne cenim
                           preveč, saj sem nekatere dobro videl, ko so prvi začeli zapuščati ta zbor
                           in s sključeno držo izvajali obstrukcijo pri pomembnem zakonu. Večina pa
                           so to ljudje, ki so odvisni od negospodarstva - po tem seznamu. Malokrat
                           se oglašam na skupnem zasedanju, a danes mi moja vest ne dovoljuje, da
                           svoje prepričanje tolmačim samemu sebi.</p>
                        <p>To kar počenjajo nekateri poslanci, katere so volili njihovi volivci,
                           mislim na tiste na spisku današnjega sklica seje, ki bi naj zastopali
                           njihove interese, sedaj počenjajo prav nasprotno. Svoje zaupanje
                           izkoriščajo za lastne interese in za svojo korist, čeprav sem mnenja, da
                           so jim mentorji tudi drugi ljudje, z masko pokriti in hudobijo napolnjeni
                           do tega današnjega sistema. Ti neodvisni poslanci vodijo parlamentarno
                           prostitucijo, vemo pa kdo se lahko s tem ukvarja.</p>
                        <p>Morebitna današnja izvolitev novega mandatarja bi omogočila še večjo moč
                           nekaterih prejšnjih oblastnikov, da bi si prilastili in pokradli še več
                           dobrin in premoženja, ki je bilo ustvarjeno z delom poštenih
                           Slovencev.</p>
                        <p>Ravno zaradi tega prepričanja, da sem odgovoren svojim poštenim volivcem,
                           bom danes glasoval proti novemu predsedniku vlade, saj si razlagam delo
                           dosedanje vlade, da je tako kot, če kmet poseje neko seme in čaka na
                           pridelek. Najprej mora pripraviti zemljišče, ga dobro obdelati, potem
                           sejati, dognojevati, da je v dobri kondiciji, šele čez leto dni pa lahko
                           dočaka pridelek, ki je poslal na to delo tudi kakšno točo ali kakšne
                           druge vremenske neprilike.</p>
                        <p>Ravno to, da je tisti bog, ki je imel pravo besedo v prejšnjem režimu, na
                           to delo vlade velikokrat pripravil zelo grde in nevarne neprilike, pa še
                           tudi točo je vsul na delo vlade in pa druge poslance, se sedaj
                           pričakujejo rezultati dela te vlade. Rezultati te vlade bodo kmalu vidni,
                           zato si ne želim, da bi si te rezultate pripisovali drugi, vsi skupaj se
                           moramo sedaj še truditi, da bi nam bilo vsem Slovencem bolje, da bi znali
                           ceniti delo in posebno še poštenje.</p>
                        <p>Mimogrede, sredstva, ki so bila porabljena za promocijo tega dejanja in
                           pa stroške, ki so po nepotrebnem nastali s sklicem te skupščine, bi raje
                           namenili za nova delovna mesta. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Franc Zagožen.</p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOŽEN:</speaker>
                        <p>Spoštovane poslanke in poslanci, najprej replika g. Perku. Dobro, ne bo
                           replika, ampak vseeno izrekel je neko netočnost, namreč v zvezi z zakonom
                           o zadrugah. Včeraj je ravno zaradi delovanja poslancev Zbora združenega
                           dela prišlo do ponovnega razhoda v zvezi s tem.</p>
                        <p>Želel bi se pa vendarle oglasiti, ni replika, ampak vzpodbudilo me je k
                           temu razmišljanje g. Šeliga. Omenjal je nemško odstavitev ljudstva. Jaz
                           mislim, da so ravno volitve priznanje, da je suvereno ljudstvo in da z
                           zahtevo po hitrih volitvah nikakor ne odstavljamo ljudstva. Za
                           odstranitev ljudstva velja kvečjemu odmikanje volitev na različne načine,
                           tudi na način, ki se dogaja danes.</p>
                        <p>Omenjal je postmoderno epoho in postmoderno paradigmo. Jaz sem mnenja, da
                           to vsekakor ni epoha, ni epoha planske miselnosti. Opazoval sem ta
                           parlament zadnjih 16 ali 17 mesecev in zelo jasno opažal prav to razliko
                           med poslanci v parlamentu, razliko v načinu razmišljanja. Eni so
                           razmišljali v planskih kategorijah in drugih na drugačen način, vsekakor
                           bližje postmoderni paradigmi, ki priznava veliko večjo kompleksnost
                           družbenih sistemov, ki se regulirajo drugače kot z plani. In, če je bila
                           ta razlika opazna, potem je bila - spomnite se, razprav v zvezi z
                           osamosvajanjem in tako naprej, ko je opozicija zahtevala natančen plan,
                           kako se bo vsa zadeva, ves projekt izšel in očitala vsem drugim
                           poslancem, da delamo anarhično.</p>
                        <p>S takimi pristaši planskega pristopa, z anarhičnem delovanjem smo se
                           osamosvojili. In ne morem verjeti, da bi zdaj bili v tem parlamentu
                           nosilci postmoderne paradigme še včerajšnji pristaši planskega
                           gospodarstva. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Franci Feltrin.</p>
                     </sp>
                     <sp who="#sp.FeltrinFranci">
                        <speaker>FRANCI FELTRIN:</speaker>
                        <p>Spoštovane gospe, spoštovani gospodje, spoštovano predsedstvo. Izgleda,
                           da sem zadnji, saj, ko sem listek sem prinesel, sem bil takoj na vrsti.
                           Jaz bi imel samo nekaj vprašanj, pa dve pripombi.</p>
                        <p>Prvič, na vse tiste razpravljalce, ki govorijo o neodvisnosti kandidatov
                           oz. o neodvisnih poslancih, ki so predlagali kandidata. Na tistem listku,
                           ki sem ga jaz dobil, sta dva odvisna. Eden od stranke LDS, eden od
                           stranke SDP. Pa me to nič ne moti, ampak samo mislim, da potem nismo
                           neodvisni.</p>
                        <p>Potem me še zanima kako to, da nas je opozicija ves čas  prisiljevala, da
                           smo sprejemali stvari s konsenzom. Včeraj sem pa slišal, mislim, da je
                           bilo včeraj, naj me popravi, g. Ribičič je rekel, da upajo, da bodo imeli
                           121 poslancev, ki bodo glasovali "za", po TV sem poslušal, to se pravi,
                           da en glas več, to se mi pa zdi že izsiljevanje, pa naj bo.</p>
                        <p>Ampak jaz sem imel vprašanje za g. kandidata, pa z vsem spoštovanjem,
                           res. Zanima me kako bi g. Voljč jutri - v navednicah - jutri ne danes, ne
                           pojutrišnjem, spet v navednicah, kajti pojutrišnjem je naša vlada
                           obljubila, da bo boljše. Ali veste, ne danes. Ste sposobni zamenjati naše
                           direktorje? Povedal bom, da je problem, da je toliko brezposelnih,
                           posebno tu, če se boste vi, kot mogoče izvoljeni novi mandatar izvolil po
                           firmah iti pogledati in boste ugotovili, da so ljudje na cesti, zaradi
                           tega, ker direktorji direktno nočejo dovoliti, kot komercialist vam lahko
                           povem, da bi komercialisti iskali delo, ne da ga ni na trgu.</p>
                        <p>Poznam podjetja, ko se je zaprl trg za delo, ne za prodajo proizvodov, na
                           jugu in jih ni, ampak podjetja uvažajo iste artikle iz Avstrije in
                           Italije. Saj to je problem pri nas, ker se zapira in me zanima, če boste
                           to takoj uredili, ker ponavljam še enkrat ne jutri, ne pojutrišnjem, ker
                           to že obljubljajo drugi.</p>
                        <p>Potem me zanima še nekaj, če veste, da v Sloveniji, jaz sem že dvakrat to
                           poudaril, ima zelo malo podjetij mednarodni certifikat. Vi kot ekonomist
                           to veste, kaj pomeni v izvoznem sistemu, če je le malo takih podjetij. In
                           ti certifikati niso zato, da ne bi za njih vedeli direktorji; zdaj ali ne
                           vedo, da so potrebni, da potem lahko izvažajo, da nismo tako kot pravijo
                           sužnji, da ne delamo za tuj trg, to sami veste, da je to potrebno, da je
                           naše blago dražje, da ga lažje prodajamo.</p>
                        <p>Kot komercialist prideš na trg in rečeš toliko in toliko stane, ta
                           kvaliteta je, "evo" vam certifikat. Tega naša podjetja nimajo in niso
                           pridobivala tega. Enostavno ne vem, ali niso hotela, ali niso vedela ali
                           niso znala.</p>
                        <p>In to me zanima, potem bi pa še vprašal kako boste jutri, spet ponavljam
                           v navednicah, reševali socialni problem, ki pa mislim, da tudi danes ni
                           pereč. Res je, da so ljudje precej na nivoju, na nizkem, tako kot sem
                           povedal. Mene skrbi bolj za  tiste ljudi, ki delajo za stroji in imajo
                           zelo mizerne plače, res zelo mizerne plače, kot pa tisti, ki so na
                           čakanju. Res so tudi tisti revni, ampak tisti, ki delajo za mizerne plače
                           in morajo molčati vsakemu direktorju, ker grozijo, če boš kaj rekel, boš
                           pa hitro letel. In to me res zanima, če boste uredili, in potem bom zelo
                           vesel. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. S tem je zadnji razpravljalec končal. Ker prijavljenih ni
                           več, s tem ugotavljam, da je razprava zaključena. Mogoče želi kdaj še
                           kandidat za novega predsednika na kratko odgovoriti na postavljena
                           vprašanja. Popolnoma razumem, da ne more odgovoriti na vsa podrobna
                           vprašanja, ampak vendarle en temeljni koncept.</p>
                     </sp>
                     <sp who="#sp.VoljčMarko">
                        <speaker>MAG. MARKO VOLJČ:</speaker>
                        <p>Hvala lepa. Zadnjih 6, 7 ur je bilo prav gotovo zame zelo koristno. Če je
                           na začetku tega dne, ko se je začela razprava - je nekdo rekel, da slabo
                           poznam razmere v Sloveniji, mislim, da je to odlična lekcija, v dobrem in
                           v slabem, vsekakor pa silno koristna zame, ne glede na izid glasovanja,
                           kasneje danes. Nabrala se je tudi vrsta komentarjev, vprašanj, na katere
                           bom skušal odgovoriti, vem, da je že pozno, skušal bom biti čimkrajši, če
                           so potrebne še kakšne dodatne razlage, zlasti tehnične narave, bi z
                           veseljem diskutiral z ljudmi, ki so ta vprašanja postavili.</p>
                        <p>Morda samo za uvod par razlag osebne narave. Jaz se v vseh razpravah, ki
                           sem jih imel in intervjujih v zadnjih treh dneh, nisem spuščal v poseben
                           nivo, vprašanja pa so bila kljub temu verjetno upravičena, konec koncev,
                           kot je bilo rečeno posebno dobro slovenski javnosti poznan nisem. In zato
                           mislim, da je popolnoma pravilno, da se ob tem, ko se odločate za ta
                           pomemben predlog, človek vpraša kdo je ta Marko Voljč?</p>
                        <p>Eden od komentarjev, ki sem ga slišal parkrat danes in v prejšnjih dneh,
                           zlasti od poslancev, je: kako je možno, da je vedel že pred dvajsetimi
                           leti, da se pripravlja za to. Seveda nisem vedel, nihče od nas ni še niti
                           pred parimi leti slutil, kaj nas čaka, kakšni zgodovinski trenutki so
                           pred Slovenci. Sam lahko rečem, da sem to spremljal z emocijami in da
                           danes lahko s ponosom rečem, da smo se prav v teh burnih časih pokazali
                           sposobni postaviti se na lastne noge, lastno državnost.</p>
                        <p>Ko sem razlagal o pripravljanju, sem mislil seveda na strokovno
                           usposabljanje in pa tudi več. Konec koncev človek skozi leta dozoreva,
                           dozoreva lahko v domovini, dozoreva lahko v tujini, čimveč stikov ima
                           človek z drugimi kulturami, z drugimi svetovi, z drugimi rešitvami,
                           temveč mislim po mojem mnenju, lahko prispeva, morda celo tudi bolj
                           tolerantno glede na določene stvari. In v tem smislu je ta priprava, ki
                           sem ji jaz rekel življenjska šola, za nekaj, kar se mi zdajle pravzaprav
                           na nek način ponuja, oz. me sprašujejo, če si bil zainteresiran - je bil
                           odgovor relativno jasen, čeprav ne lahak.</p>
                        <p>Vem, da je to silno odgovorna naloga, katere bi se lotil, v primeru, da
                           sem izglasovan, mislim pa, da sem  tudi v teh letih, tako skozi šolanje,
                           skozi stike z ljudmi, skozi izkušnje, dobil tiste sposobnosti, tiste
                           kvalitete, tiste talente, ki so potrebni, morda ne zadosti, sigurno pa
                           potrebni za mesto o katerem je danes govora.</p>
                        <p>Prav tako so bile pripombe, češ kaj bo ta človek od zunaj, pa  tako visok
                           specialist, mi rabimo nekoga, ki pozna naše razmere, ki pozna širši
                           diapozon vprašanj, družbenih, gospodarskih, kulturnih, socialnih. Jaz
                           mislim, da vse moderne družbe, in da se bo Slovenija lahko kmalu štela za
                           eno od njih, rabijo ljudi, ki so po eni strani široko razgledani, ki so
                           humanisti po prepričanju, ki morajo pa seveda imeti tudi določeno
                           strokovno usposobljenost, bodisi ene ali druge vrste.</p>
                        <p>Mislim, da je obdobje, če ga hočem imenovati herojsko obdobje rojenih
                           voditeljev, za nami.</p>
                        <p>Zlasti v razvitih družbah, spet lahko gledamo v sosednje države. Evropske
                           skupnosti pa tudi širše in mislim, da tudi Slovenija v tem smislu ne bi
                           smela biti izjema, če že imamo ambicije, pretenzije in verjetno
                           potenciale, da se pridružimo razvitim družbam, ne samo po mentaliteti, po
                           kulturi, po gospodarskem razvoju, po - bi rekel, odprtost v svet, potem
                           mislim, da stroka, ki mora biti preje prednost kot bi rekel handicap, pa
                           četudi se govori o predsedniku vlade republike.</p>
                        <p>Par vprašanj je bilo tudi glede odnosa mojega gledanja na Jugoslavijo oz.
                           bivšo Jugoslavijo. Ker je to dandanes v slovenskih razmerah več kot
                           strokovno vprašanje, sem ga uvrstil v to prvo skupino vprašanj, ki sem
                           jih hotel razjasniti. Kako jaz čutim odnos do te Jugoslavije, bivše, ki
                           je še vedno zelo blizu, v glavah. Jaz jo gledam predvsem, če hočete, en
                           del na katerega smo bili prostovoljno ali neprostovoljno navezani kot
                           nacija, kot država, kot družba, kot podjetja, kot posamezniki, toliko
                           desetletij. Prišlo je do sigurno travmatičnih dogodkov v zadnjih letih,
                           na vsak način pa kot gospodarstvenik gledam na te vezi, ki so bile, ki so
                           obstojale, ki so bile potem kruto pretrgane, kot na nekaj, kar bi bilo
                           treba verjetno v določenem času oživeti, seveda kot medsebojno stvar,
                           kjer obstaja zaupanje, kjer obstaja interes, kjer bi Slovenija seveda
                           predvsem morala videti svoje gospodarske interese in s tem verjetno tudi
                           služiti kot most med razvitim svetom in to nesrečno državo, ki se je
                           imenovala Jugoslavija, ki gre skozi mnogo globlje pretrese, kot
                           Slovenija, ki se je seveda uspela temu po lastni sposobnosti in
                           hrabrosti, bi rekel, vsaj delno izogniti.</p>
                        <p>Ves proces danes gledam tudi kot v bistvu proces političnega dozorevanja,
                           mojega samega, mogoče zelo na hitro, vse slovenske javnosti, zame kljub
                           neprijetnim komentarjem, morebitno nizkim udarcem, kot so nekateri
                           gospodje to tu imenovali, tudi današnja seja in praktično, bi rekel,
                           komentarji in vprašanja vseh gospodov poslancev niso odraz zlobe in
                           primitivnosti, ampak odraz obdobja skozi katerega gremo in so lahko
                           kvečjemu pozitiven korak v to, da bomo v bistvu postali bolj zmerna
                           družba, kjer bodo ekstremi marginalizirani, kar seveda ne pomeni, da bomo
                           apolitični, nasprotno, jaz mislim, da je vse to, kar sem danes videl in
                           sem amater na političnem področju, odlična šola za vse, za publiko, ki je
                           to gledala in poskušala in za vse nas tukaj prisotne. Je pa seveda
                           demokracija in demokratizacija velika odgovornost in tukaj je seveda
                           stvar, če hočete, vesti vsakega posameznika kako to pravico in
                           odgovornost izkorišča. Toliko o splošnih vprašanjih.</p>
                        <p>Komentarji na program, ki sem ga v grobih črtah nakazal danes zjutraj, so
                           bili v glavnem v tem, da je prekratek, da je preveč, bi rekel, splošen,
                           da ni pokazal nič novega in da pravzaprav ne definira tisto, kar bi bilo
                           treba res narediti. Mislim, da bi bilo neodgovorno z moje strani, da v
                           tako kratkem času, od kar sem zvedel za idejo neodvisnih poslancev in od
                           kar sem prišel v Slovenijo, ponudil slovenski javnosti in tejle skupščini
                           elaboriran program, ker potem bi res lahko govorili bodisi o
                           prepisovanju, bodisi o konspiraciji, bodisi o neresnosti.</p>
                        <p>Zato enostavno prosim za razumevanje v tem smislu, da je tistih 10, 11
                           strani jemati kot najboljši možni poskus v tej fazi, v obdobju, ko sem
                           pravzaprav iskal morebitne rešitve skozi konsultacijo z vrsto
                           predstavnikov strank, ki sedijo v tem parlamentu in seveda po najboljših
                           tehničnih zmožnostih, ne samo svojih, temveč tudi nekaterih prijateljev,
                           sodelavcev, ki vsaj na ekonomskem področju podobno gledajo na
                           razmere.</p>
                        <p>Intervencija g. Peterleta se mi je zdela zelo zanimiva, pomembna in mi je
                           samo to žal, da nisem imel prilike z njim se pogovarjati preje, ker bi
                           lahko marsikakšno stvar popravil, dodelal v svojem programu, morda bi
                           imel boljše razumevanje kako daleč je priprava marsikatere ključne
                           stvari, zakona, dokumenta, ki ga tudi jaz imam za pomembnega, o katerem
                           je g. Peterle govoril kot v bistvu že tik pred tem, da se bodisi pripravi
                           ali celo da v razpravo.</p>
                        <p>Statističnih podatkov s katerimi sem operiral ne morem preseči, lahko
                           samo rečem, da sem koristil uradne informacije, da sem pa pripravljen
                           seveda s komerkoli iz ekipe g. Peterleta primerjati kakšne številke imamo
                           in potem to popraviti, če bi seveda bilo potrebno.    </p>
                        <p>Slovenija je seveda v dokaj težkem položaju, rekel pa bi, daleč od tega,
                           da je v obupni gospodarski situaciji. Nasprotno. Bilo je par iluzij glede
                           na moje izkušnje v Latinski Ameriki, jaz mislim, da smo v tem seveda na
                           bistveno boljšem, res pa je tudi, kar je bilo rečeno, da je treba
                           primerjati kje smo bili pred nekaj leti, kje bi lahko bili in kje, upam,
                           da bi bili, v nekaj letih.</p>
                        <p>Treba je tudi reči, da so določene objektivne zakonitosti v gospodarskem
                           in bi rekel tudi v političnem življenju, verjetno veljavne ne samo v zelo
                           specifičnih razmerah, kot je Slovenija, ampak tudi drugje. Nimam iluzij,
                           da se da direktno prenašati gospodarske rešitve iz držav, katerih sem si
                           nabral pretežni del izkušenj direktno v Slovenijo. Sigurno pa poznam
                           stvari, ki so funkcionirale drugje, ki jih bi bil pripravljen v
                           konsultaciji z merodajnimi dejavniki tako v vladi, skupščini,
                           gospodarstvu in širše, prediskutirati in videti kaj bi se potem dalo
                           uporabiti.</p>
                        <p>Pravzaprav ena stvar, ki jo prav gotovo prinašam, v kolikor bi bil danes
                           izvoljen, je ta moja mednarodna dimenzija, ki je zlasti glede na to, da
                           je šel svet skozi tako drastične spremembe, ne samo Slovenija, ne samo
                           postsocialistične družbe, ampak tudi ostali del dežel, držav v razvoju,
                           gledam kot na prednost, ne pa kot na eno eksotiko, o kateri je bilo nekaj
                           komentarjev.</p>
                        <p>Jaz sem že na začetku, ko sem napovedal tale svoj kratek govor rekel, da
                           se ne bom spuščal v širša vprašanja družbenega razvoja. Prvič je o tem
                           bilo, kot smo poudarjali, že veliko doseženega, mislim, da stvari res
                           zelo dobro funkcionirajo, prav tako sem rekel, da je nemogoče v situaciji
                           v kakršni se družba in ekonomija nahajata, govoriti o srednjeročnih in
                           dolgoročnih problemih kot prioritetnih, čeprav jih nikakor ne gre
                           izgubiti iz oči; in da kot na svojo prvobitno, prvenstveno nalogo gledam
                           predvsem na vprašanja stabiliziranja gospodarstva, zniževanja in
                           zaustavljanja gospodarskega padca, povečevanja nezaposlenosti,
                           nadaljnjega zniževanja cen.</p>
                        <p>In morda, kar je ob  tem najpomembneje, pravzaprav zaobrniti trend, ki ga
                           vidim pri Slovencih, ki je nekakšen pesimizem, ki je meni, ki prihajam od
                           zunaj, rekel bi, relativno neobremenjen, kot so nekateri od gospodov
                           omenjali danes, težko razumljiv. Če gledate kaj se je v Sloveniji zgodilo
                           v zadnjih treh letih, ne glede na to kako travmatična je bila ta mogoče
                           celo katarza, pa lahko pogledamo nazaj z velikim ponosom in kakšnega
                           posebnega razloga za pesimizem ne vidim tudi na gospodarskem
                           področju.</p>
                        <p>Kratkoročna situacija seveda ni obetavna, o tem smo govorili, o tem gremo
                           lahko v detajle, o tem bi bil tudi srž mojega programa, ampak ne vidim
                           razloga zakaj Slovenci kot družba, kot državljani Slovenije, ne bi našli
                           tistih moči, za tudi te, relativno razmeroma premagljive probleme, da jih
                           premagamo tako uspešno kot smo premagali vse ostalo skozi stoletja
                           zgodovine na teh tleh in zlasti v zadnjih letih, ki so bila prav gotovo
                           zgodovinska.</p>
                        <p>V tem smislu se seveda vračam na idejo, ki sem jo preje omenil, da je
                           treba pravzaprav graditi civilno družbo na tolerantnosti, na vrednotah
                           modernega sveta, moderne družbe, v zmernosti, ne da bi pri tem žrtvovali
                           načela pluralizma, demokratičnega. Nasprotno ta načela in ta praksa se
                           morata poglobiti.</p>
                        <p>Današnja seja, saj zame je bila, to je eden izmed dokazov, da se to
                           uspešno odvija, da pa moramo v bistvu vzeti kreativne sile, ki jih imamo
                           in jih usmeriti na tiste probleme, ki so najbolj pereči, ki istočasno
                           postavljajo predznak vprašanja tudi vsem dosežkom na gospodarskem,
                           socialnem, političnem področju, področju suverenosti, itd.</p>
                        <p>Pri tem seveda računam na sodelovanje, podporo vseh v skupščini, brez
                           tega pravzaprav se takega programa ne bo dalo izvršiti. Jasno, da razlike
                           so, vem, da je tukaj vrsta interesov, ki se ne bodo avtomatično
                           identificirali in s stvarmi, ki bi jih jaz predlagal v program, nekaj sem
                           jih že nakazal, je treba vseeno to videti, kot obdobje, ki je kritično
                           tudi zato, da bo v času do volitev situacija toliko normalna, da bodo te
                           volitve dejansko tak proces, kakor si ga vsi želimo, da po tem prehodnem
                           obdobju iz avtoritarne, če hočete iz socialistične družbe, preidemo na
                           tržno socialno družbo, z izgradnjo demokratičnih ustanov. In ravno
                           volitve bi bile prvi preizkusni kamen za tako doseganje tega cilja.</p>
                        <p>Jaz bi se vam zahvalil za pozornost, za vprašanja, za komentarje in
                           odločitev je pa v vaših rokah. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ker je ta del točke izčrpan, prehajamo pravzaprav v zadnjo
                           fazo, to je na glasovanje.</p>
                        <p>Po določbah drugega odstavka 111. člena Ustave Republike Slovenije je
                           glasovanje o izvolitvi predsednika vlade tajno. Glasovanje bom v skladu s
                           6. odstavkom 26. člena začasnega Poslovnika Skupščine Republike Slovenije
                           vodil sam, pomagal pa mi bo generalni sekretar skupščine in trije
                           poslanci, ki jih bomo izvolili v ta namen. Predlagam naslednje poslance -
                           in sicer: Ciril Kolešnik iz Krščanskih demokratov iz Družbenopolitičnega
                           zbora, Vlasta Sagadin, Zeleni iz Zbora občin in Peter Starc, SDP, iz
                           Zbora združenega dela.</p>
                        <p>Stranke so pokrite in sicer Krščanski demokrati na eni strani, SDP na
                           drugi strani in Zeleni v sredi. Približno tako.</p>
                        <p>Preden glasujemo o tem predlogu, ugotovimo navzočnost.</p>
                        <p>Družbenopolitični zbor prosim <stage>(70 prisotnih)</stage>; Zbor občin
                              <stage>(65 prisotnih)</stage> in Zbor združenega dela <stage>(65
                              prisotnih)</stage>.</p>
                        <p>Ugotavljam, da je zbor sklepčen in prosim, da glasujemo o tem predlogu,
                           da se za volilno komisijo imenuje Ciril Kolešnik, Vlasta Sagadin in Peter
                           Starc.</p>
                        <p>Kdo je prosim za to, naj pritisne na tipko! <stage>(165
                              poslancev.)</stage> Kdo je proti? <stage>(8 poslancev.)</stage>
                           Vzdržani? <stage>(15 poslancev.)</stage></p>
                        <p>Ugotavljam, da je ta predlog izglasovan.</p>
                        <p>Torej glasovali bomo že po ustaljenem načinu. Generalni sekretar bo
                           poskrbel, da bodo na razpolago glasovnice, javljali se boste pri zborih -
                           vsak v svojem, kjer je označeno in glasuje se tako, da se pred kandidatom
                           občrta.</p>
                        <p>Torej komisijo pa prosim, ki smo jo izvoli, da gre v sobo 103.      </p>
                     </sp>
                     <stage type="time">(Seja je bila <time to="1992-02-19T17:55:00"
                           xml:id="stage.t.4">prekinjena ob 17.55 uri</time> in se je <time
                           from="1992-02-19T18:45:00" xml:id="stage.t.5">nadaljevala ob 18.45
                           uri</time>.)</stage>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Dovolite, da preberem poročilo o izidu glasovanja za izvolitev
                           predsednika Vlade Republike Slovenije.</p>
                        <p>Glasovanje je potekalo 19. februarja 1992 v Skupščini Republike
                           Slovenije. Glasovanja se je udeležilo 222 poslancev. Oddanih je bilo 222
                           glasovnic. Neveljavna je bila ena glasovnica. Za kandidata, mag. Marka
                           Voljča, je glasovalo 115 poslancev. Komisija na podlagi izida glasovanja
                           ugotavlja, da mag. Marko Voljč ni bil izvoljen za predsednika vlade, ker
                           ni dobil večine glasov vseh poslancev, kot to določa prvi odstavek 116.
                           člena Ustave Republike Slovenije.</p>
                        <p>S tem zaključujem sejo.</p>
                     </sp>
                     <stage type="time">(Seja je bila <time to="1992-02-19T18:48:00"
                           xml:id="stage.t.6">zaključena ob 18.48 uri</time>.)</stage>
                     <sp who="#sp.BučarFrance">
                        <speaker>DR. FRANCE BUČAR:</speaker>
                        <p>Jaz sem sejo zaključil, zdaj pa, če so poslanci še voljni poslušati,
                           prosim.</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovani zbrani, brez posebnih prazničnih občutij, se vam lepo zahvalim
                           za izkazano zaupanje in za pozornost.</p>
                        <p>Delamo naprej. Bi pa rad nekaj predlagal ob tej priliki, da bi bili
                           delovni in uspešni čimprej, ker je marsikaj v zamudi, ker smo v sklepčnem
                           številu in ker ne vidim nobenih ovir, da ne bi sprejeli pokojninskega
                           zakona v prid naših ljudi, predlagam, da opravimo še to.
                              <stage>(Aplavz.)</stage></p>
                     </sp>
                     <sp who="#sp.BizjakIvan">
                        <speaker>IVAN BIZJAK:</speaker>
                        <p>Torej razumem, da je pripravljenost za to, da imamo 11. skupno delovno
                           sejo. Jaz bi prosil, da toliko časa, da se vse pripravi, potrpimo, da bi
                           lahko potem začeli z delom. Prosim tudi oba ostala predsednika, da pač
                           prideta sem gor.</p>
                     </sp>
                  </div>
               </div>
            </div>
         </div>
      </body>
   </text>
</TEI>
