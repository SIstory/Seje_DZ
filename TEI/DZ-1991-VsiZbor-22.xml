<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1991-VsiZbor-22">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
            <title>22. izredna seja (29. in 30. junij 1991)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref>
               </p>
            </availability>
            <date when="2016-03-29+02:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
                  <title>22. izredna seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(29. in 30. junij 1991)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=586DE5559A0F32F6C1257CBD001E1418">(<date>2016-03-14</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2017-01-16+01:00">
            <name>Mojca Šorn</name>: kodiranje <list>
               <item>front/div[@type='contents']//item[@n]/@xml:id</item>
               <item>body/div/div/div/div/@corresp</item>
               <item>body//div/@xml:id</item>
            </list>
         </change>
         <change when="2017-01-16+01:00">
            <name>Mojca Šorn</name>: kodiranje <list>
               <item>//p/stage/@type</item>
            </list>
         </change>
         <change when="2016-03-29+02:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-03-29+02:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-03-29+02:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>SKUPNA SEJA SKUPŠČINE REPUBLIKE SLOVENIJE</head>
               <head>(22. izredna seja – 29. in 30. junij 1991)</head>
               <item>
                  <list rend="orderes">
                     <head>DNEVNI RED: STRAN</head>
                     <item n="1" xml:id="toc.1.1">Ugotavljanje …………………………………………………………………………………………………………………. 1</item>
                     <item n="2" xml:id="toc.1.2">Ocena razvoja dogodkov in prognoza razvoja dogodkov na obrambnem
                        področju ob agresiji oboroženih sil SFRJ na Republiko Slovenijo
                        ………………………………………………………………………………………………… 1<list rend="simple">
                           <head>GOVORNIK:</head>
                           <item>Janez Janša …………………………………………………………………………………………………………………………….
                              1</item>
                        </list>
                     </item>
                     <item n="3" xml:id="toc.1.3">Opis dejavnosti slovenske policije, kriminalistične službe in
                        varnostne službe v dneh agresije ter sodelovanje teh služb z enotami in
                        štabi TO ………………………………………………………………. 7<list rend="simple">
                           <head>GOVORNIK:</head>
                           <item>Igor Bavčar …………………………………………………………………………………………………………………………..
                              7</item>
                        </list>
                     </item>
                     <item n="4" xml:id="toc.1.4">Razčlenitev dejavnosti Predsedstva Republike Slovenije, njegove
                        aktivnosti v okviru Republike Slovenije, SFRJ in Evrope ter širine
                        …………………………………………………. 9<list rend="simple">
                           <head>GOVORNIK:</head>
                           <item>Milan Kučan …………………………………………………………………………………………………………………………….
                              9</item>
                        </list>
                     </item>
                     <item n="5" xml:id="toc.1.5">Razčlenitev prizadevanj ministrstva v stikih z evropskimi in
                        drugimi državami ter rezultati ter prizadevanj ………………………………………………………………….
                           14<list rend="simple">
                           <head>GOVORNIK:</head>
                           <item>dr. Dimitrij Rupel ……………………………………………………………………………………………………….
                              14</item>
                        </list>
                     </item>
                     <item n="6" xml:id="toc.1.6">Splošen pregled dejavnosti Izvršnega sveta na posameznih področjih
                        in opis stanja ter razmer v Republiki Sloveniji ………………………………………. 18<list rend="simple">
                           <head>GOVORNIK:</head>
                           <item>Alojz Peterle …………………………………………………………………………………………………………………….
                              18</item>
                        </list>
                     </item>
                     <item n="7" xml:id="toc.1.7">Razprava s točkam 2 do 6 dnevnega reda …………………………………………. 20<list rend="simple">
                           <head>GOVORNIKI:</head>
                           <item>mag. Ervin Anton Schwarzbartl ………………………………………………………………………….
                              21</item>
                           <item>dr. Božidar Voljč ………………………………………………………………………………………………………..
                              22</item>
                           <item>dr. Ciril Ribičič ………………………………………………………………………………………………………..
                              22</item>
                           <item>Jože Zupančič …………………………………………………………………………………………………………………….
                              24</item>
                           <item>Viktor Žakelj …………………………………………………………………………………………………………………..
                              24</item>
                           <item>Jožef Školč
                              ………………………………………………………………………………………………………………………..26</item>
                           <item>Vitomir Gros …………………………………………………………………………………………………………………….. 28 </item>
                           <item>dr. Primož Rode ……………………………………………………………………………………………………………..
                              29</item>
                           <item>Marjan Podobnik ……………………………………………………………………………………………………………..
                              29</item>
                           <item>Franci Feltrin ………………………………………………………………………………………………………………….
                              30</item>
                           <item>Borut Pahor ………………………………………………………………………………………………………………………..
                              30</item>
                        </list>
                     </item>
                     <item n="8" xml:id="toc.1.8">Imenovanje skupine delegatov za pripravo osnutka dokumenta, ki bi
                        ga sprejela skupščina ………………………………………………………………………………………. 31</item>
                     <item n="9" xml:id="toc.1.9">Nadaljevanje razprave k točkam od 2 do 6 dnevnega reda
                        …………………………………………………………………………………. 31<list rend="simple">
                           <head>GOVORNIKI:</head>
                           <item>dr. Ludvik Toplak ……………………………………………………………………………………………………………
                              31</item>
                           <item>Darja Lavtižar Bebler ……………………………………………………………………………………………..
                              32</item>
                           <item>Igor Bavčar ………………………………………………………………………………………………………………………..
                              33</item>
                           <item>Anton Tomažič …………………………………………………………………………………………………………………..
                              33</item>
                           <item>Jože Zakonjšek………………………………………………………………………………………………………………..34</item>
                           <item>dr. Drago Plešivčnik………………………………………………………………………………………………..
                              34</item>
                           <item>France Tomšič
                              …………………………………………………………………………………………………………………….34</item>
                           <item>mag. Spomenka Hribar ………………………………………………………………………………………………….
                              35</item>
                           <item>Jože Smole …………………………………………………………………………………………………………………………….
                              36</item>
                        </list>
                     </item>
                     <item n="10" xml:id="toc.1.10">Predlog stališč, ki jih bo sprejela skupščina
                        ……………………………………………………………………………………………. 36<list rend="simple">
                           <head>GOVORNIKI:</head>
                           <item>mag. Ervin Anton Schwarzbartl ………………………………………………………………………….
                              37</item>
                           <item>Anton Peršak ……………………………………………………………………………………………………………………..
                              37</item>
                           <item>Vitomir Gros ……………………………………………………………………………………………………………………….
                              38</item>
                           <item>Anton Tomažič
                              …………………………………………………………………………………………………………………….39</item>
                           <item>Vitomir Gros
                              ……………………………………………………………………………………………………………………….39</item>
                           <item>mag. Janez Kocijančič……………………………………………………………………………………………….40</item>
                           <item>Mile Šetinc
                              ………………………………………………………………………………………………………………………….40</item>
                           <item>Franc Potočnik
                              ………………………………………………………………………………………………………………….41</item>
                           <item>Ciril Kolešnik ………………………………………………………………………………………………………………….
                              41</item>
                           <item>mag. Ervin Anton Schwarzbartl ………………………………………………………………………….
                              41</item>
                           <item>mag. Spomenka Hribar………………………………………………………………………………………………….42</item>
                           <item>dr. France Bučar
                              …………………………………………………………………………………………………………….42</item>
                           <item>Jožef Školč
                              ………………………………………………………………………………………………………………………….42</item>
                           <item>mag. Ervin Anton Schwarzbartl
                              ………………………………………………………………………….43</item>
                           <item>dr. Ludvik Toplak
                              ………………………………………………………………………………………………………..44</item>
                           <item>Ciril Kolešnik ………………………………………………………………………………………………………………..
                              45</item>
                           <item>dr. Franc Zagožen
                              ………………………………………………………………………………………………………….45</item>
                           <item>dr. Lev Kreft
                              …………………………………………………………………………………………………………………….45</item>
                           <item>Tone Partljič
                              …………………………………………………………………………………………………………………….46</item>
                           <item>Milan Kučan
                              ………………………………………………………………………………………………………………………..47</item>
                           <item>Jože Zupančič
                              …………………………………………………………………………………………………………………….49</item>
                           <item>Anton Peršak ……………………………………………………………………………………………………………………..
                              49</item>
                           <item>neidentificiran govornik
                              ……………………………………………………………………………………….49</item>
                           <item>Jožef Školč ………………………………………………………………………………………………………………………….
                              49</item>
                        </list>
                     </item>
                     <item n="11" xml:id="toc.1.11">Seznam govornikov …………………………………………………………………………………………. II/1</item>
                     <item n="12" xml:id="toc.1.12">Priloga: zapisnik 22. izredne skupne seje ………………………….. III</item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>SKUPNA SEJA SKUPŠČINE REPUBLIKE SLOVENIJE (22. izredna seja – 29. in 30. junij
               1991)</head>
            <castList>
               <head>GOVORNIKI: STRAN</head>
               <castItem>
                  <actor xml:id="sp.BavčarIgor">Bavčar Igor</actor>
                  ……………………………………………………………………………………………………………….. 7, 33</castItem>
               <castItem>
                  <actor sameAs="#sp.BučarFrance">Bučar dr. Franc</actor>
                  …………………………………………………………………………………………………………….. 42</castItem>
               <castItem>
                  <actor xml:id="sp.JanšaJanez">Janša Janez</actor>
                  ………………………………………………………………………………………………………………………... 1</castItem>
               <castItem>
                  <actor xml:id="sp.FeltrinFranci">Feltrin Franci</actor>
                  ……………………………………………………………………………………………………………... 30</castItem>
               <castItem>
                  <actor xml:id="sp.GrosVitomir">Gros Vitomir</actor>
                  ……………………………………………………………………………………………….. 28, 38, 39</castItem>
               <castItem>
                  <actor xml:id="sp.HribarSpomenka">Hribar mag. Spomenika</actor>
                  ………………………………………………………………………………….. 35, 42</castItem>
               <castItem>
                  <actor xml:id="sp.KocijančičJanez">Kocijančič mag. Janez</actor>
                  …………………………………………………………………………………………... 40</castItem>
               <castItem>
                  <actor xml:id="sp.KolešnikCiril">Kolešnik Ciril</actor>
                  …………………………………………………………………………………………………….. 41, 45</castItem>
               <castItem>
                  <actor xml:id="sp.KreftLev">Kreft dr. Lev</actor>
                  ………………………………………………………………………………………………………………….. 45</castItem>
               <castItem>
                  <actor xml:id="sp.KučanMilan">Kučan Milan</actor>
                  ……………………………………………………………………………………………………………….. 9, 47</castItem>
               <castItem>
                  <actor xml:id="sp.LavtižarBeblerDarja">Lavtižar Bebler Darja
                  </actor>…………………………………………………………………………………………….. 32</castItem>
               <castItem>
                  <actor xml:id="sp.neidentificirangovornik">neidentificiran govornik</actor>
                  …………………………………………………………………………………….. 49</castItem>
               <castItem>
                  <actor xml:id="sp.PahorBorut">Pahor Borut</actor>
                  ……………………………………………………………………………………………………………………….. 30</castItem>
               <castItem>
                  <actor xml:id="sp.PartljičTone">Partljič Tone</actor>
                  ………………………………………………………………………………………………………………….. 46</castItem>
               <castItem>
                  <actor xml:id="sp.PeršakAnton">Peršak Anton</actor>
                  ……………………………………………………………………………………………………………. 37, 49</castItem>
               <castItem>
                  <actor xml:id="sp.PeterleAlojz">Peterle Alojz</actor>
                  ………………………………………………………………………………………………………………….. 18</castItem>
               <castItem>
                  <actor xml:id="sp.PlešivčnikDrago">Plešivčnik dr. Drago</actor>
                  ……………………………………………………………………………………………….. 34</castItem>
               <castItem>
                  <actor xml:id="sp.PodobnikMarjan">Podobnik Marjan</actor>
                  …………………………………………………………………………………………………………….. 29</castItem>
               <castItem>
                  <actor xml:id="sp.PotočnikFranc">Potočnik Franc</actor>
                  ……………………………………………………………………………………………………………….. 41</castItem>
               <castItem>
                  <actor xml:id="sp.RibičičCiril">Ribičič dr. Ciril</actor>
                  ……………………………………………………………………………………………………….. 22</castItem>
               <castItem>
                  <actor xml:id="sp.RodePrimož">Rode dr. Primož</actor>
                  ………………………………………………………………………………………………………………. 29</castItem>
               <castItem>
                  <actor xml:id="sp.RupelDimitrij">Rupel dr. Dimitrij</actor>
                  …………………………………………………………………………………………………….. 14</castItem>
               <castItem>
                  <actor xml:id="sp.SmoleJože">Smole Jože</actor>
                  ………………………………………………………………………………………………………………………….. 36</castItem>
               <castItem>
                  <actor xml:id="sp.SchwarzbartlErvinAnton">Schwarzbartl mag. Ervin Anton </actor>
                  …………………………………………. 21, 37, 41, 43</castItem>
               <castItem>
                  <actor xml:id="sp.ŠetincMile">Šetinc Mile</actor>
                  ……………………………………………………………………………………………………………………….. 40</castItem>
               <castItem>
                  <actor xml:id="sp.ŠkolčJožef">Školč Jožef</actor>
                  ………………………………………………………………………………………………….. 26, 42, 49</castItem>
               <castItem>
                  <actor xml:id="sp.TomažičAnton">Tomažič Anton</actor>
                  …………………………………………………………………………………………………………. 33, 39</castItem>
               <castItem>
                  <actor xml:id="sp.TomšičFrance">Tomšič France</actor>
                  ………………………………………………………………………………………………………………….. 34</castItem>
               <castItem>
                  <actor xml:id="sp.ToplakLudvik">Toplak dr. Ludvik</actor>
                  …………………………………………………………………………………………….. 31, 44</castItem>
               <castItem>
                  <actor xml:id="sp.VoljčBožidar">Voljč dr. Božidar</actor>
                  …………………………………………………………………………………………………………. 22</castItem>
               <castItem>
                  <actor xml:id="sp.ZagoženFranc">Zagožen dr. Franc</actor>
                  …………………………………………………………………………………………………………. 45</castItem>
               <castItem>
                  <actor xml:id="sp.ZakonjšekJože">Zakonjšek Jože</actor>
                  …………………………………………………………………………………………………………………… 34</castItem>
               <castItem>
                  <actor xml:id="sp.ZupančičJože">Zupančič Jože</actor>
                  …………………………………………………………………………………………………………. 24, 49</castItem>
               <castItem>
                  <actor xml:id="sp.ŽakeljViktor">Žakelj Viktor</actor>
                  …………………………………………………………………………………………………………. </castItem>
            </castList>
         </div>
      </front>
      <body>
         <div xml:id="div.1" ana="#PAR.VsiZbor">
            <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
            <div xml:id="div.1.1" ana="#PAR.Seja" n="22">
               <head>22. izredna seja</head>
               <docDate>(<date when="1991-07-29">29.</date> in <date when="1991-07-30">30. junij
                     1991</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1991-07-29T22:20:00"/>
                  <when synch="#stage.t.2"
                        since="#TL.1"
                        absolute="1991-07-30T01:03:00"
                        interval="9780"/>
                  <when synch="#stage.t.3" xml:id="TL.2" absolute="1991-07-30T02:50:00"/>
                  <when synch="#stage.t.4"
                        since="#TL.2"
                        absolute="1991-07-30T04:25:00"
                        interval="5700"/>
               </timeline>
               <castList>
                  <castItem>
                     <roleDesc>Sejo je vodil</roleDesc>
                     <actor xml:id="sp.BučarFrance">dr. France Bučar</actor>, <role>predsednik
                        Skupščine Republike Slovenije</role>.</castItem>
               </castList>
               <stage type="time">Seja se je <time from="1991-07-29T22:20:00" xml:id="stage.t.1">pričela ob 22.20 uri</time>. </stage>
               <div xml:id="div.1.1.1" ana="#PAR.DnevRed">
                  <div xml:id="div.1.1.1.1" ana="#PAR.Prisot" corresp="#toc.1.1">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Začenjam izredno sejo vseh zborov Skupščine Republike Slovenije, ki sem
                           jo sklical na podlagi 99. člena Poslovnika Skupščine Republike Slovenije,
                           ki določa, da predsednik zbora lahko izjemoma skliče sejo zbora – nanaša
                           se seveda tudi na skupno sejo vseh zborov če je to potrebno zaradi
                           preprečevanja in odpravljanja večjih motenj v gospodarstvu, kadar to
                           zahtevajo interesi ljudske obrambe, varstva ustavne ureditve in podobno.
                           Mislim, da je položaj tak, da narekuje sklic izredne seje. To poudarjam
                           zaradi tega, ker so nekateri delegati že pred to sejo postavljali
                           vprašanje, čemu neki je potrebna ta seja in kaj se je posebnega zgodilo.
                           Mislim, da gre za izredne razmere, ki zahtevajo tudi posebno potrditev te
                           skupščine, kajti brez odobritve te skupščine noben izvršilni organ
                           praktično ne more podvzemati ukrepov, ki jih ta izredna situacija
                           narekuje. Zato naj bi bila ta seja ne eni strani ocena sedanjega
                           položaja, ugotovitev pravilnosti dosedanjih ukrepov in začrtane
                           strategije na posameznih področjih.</p>
                        <p>In ko bito opravili, bi eventualno sprejeli tudi določene formalne
                           sklepe: tako glede ugotovitve naših stališ kot tudi glede adresantov,
                           adresiranje namembnikov, za katere bi se pač odločili in dogovorili.</p>
                        <p>Ali se strinjate s tako predlaganim dnevnim redom?
                           <stage type="debate">(Da.)</stage>
                        </p>
                        <p>Najprej bi ugotovili <title>navzočnost</title>. Družbenopolitični zbor
                              <stage type="vote">(70 delegatov)</stage>, Zbor občin <stage type="vote">(63
                              delegatov)</stage>, Zbor združenega dela <stage type="vote">(74
                           delegatov)</stage>.</p>
                        <p>Ugotavljam, da je potrebni kvorum dan tudi za odločanje o stvareh, ki
                           zahtevajo dvotretjinsko večino, čeprav danes ni nobenega vprašanja, ki bi
                           zahtevalo tako kvalificirano odločanje.</p>
                     </sp>
                  </div>
                  <div xml:id="div.1.1.1.2" ana="#PAR.TDR" corresp="#toc.1.2"> 
                     <sp who="#sp.BučarFrance">
                        <p>S tega stališča mislim, da bi bilo, če se strinjate, umestno, da
                           presodimo <title>stanje na obrambnem področju</title> prav zaradi tega,
                           ker je stanje na obrambnem področju predvsem tisti razlog, ki nas vodi v
                           kritičen položaj in ki zahteva našo kritično presojo.</p>
                        <p>Dogovorili smo se že pred tem, da bi o tem poročal predsednik Izvršnega
                           sveta, minister Janša, in mu dajem besedo.</p>
                     </sp>
                     <sp who="#sp.JanšaJanez">
                        <speaker>JANEZ JANŠA:</speaker>
                        <p>Gospod predsednik, spoštovane poslanke in poslanci! Nimam dobrega
                           referata niti poročila, ker ni bilo časa. Poudarek bi dal samo nekaterim
                           glavnim ocenam dosedanjega razvoja dogodkov, poskusu prognoze razvoja
                           dogodkov v prihodnosti in odgovoru na ultimat Štaba vrhovne komande
                           oboroženih sil SFRJ, ki je prišel pravkar.</p>
                        <p>Najrazličnejše oblike pritiska, ki so se na Republiko Slovenijo izvajale
                           zlasti od sredine maja in so dosegle največjo intenzivnost v mariborskih
                           dogodkih, so ob razglasitvi samostojnosti in neodvisnosti Republike
                           Slovenije doživele svoj dramatični vrh. Po večmesečnih pripravah imajo
                           svoje izhodišče v znanem dokumentu politične uprave Zveznega sekretariata
                           za ljudsko obrambo, kasneje v vojaško-štabni vaji BEDEM, so se začele
                           načrtovane aktivnosti izvajati tudi dejansko.</p>
                        <p>Na Republiko Slovenijo je bila izvršena oborožena agresija 27.6.1991 v
                           zgodnjih jutranjih urah. Tudi dosedanje delovanje brez seznanjanja je
                           jasno: blokirati državo mejo Republike Slovenije, obvladati teritorij,
                           izvršiti zamenjavo oblastnih organov, zlasti vodstva Republike Slovenije.
                           To je tudi končni cilj. To delovanje je armada pravno pokrila z
                           odločitvijo Zveznega izvršnega sveta z dne 25.6.1991 ob neposrednem
                           zavarovanju izvrševanja zveznih predpisov ob prehodu državne meje na
                           teritoriju Republike Slovenije. Gre za akt, ki bi bil protiustaven,
                           protizakonit in nelegitimen celo v prejšnji upravni ureditvi pred
                           osamosvojitvijo Slovenije. Dejstvo pa je, da s takim pokritjem armada
                           izvaja načrtno in grobo agresijo z radikalnim ciljem na Republiko
                           Slovenijo, ki ima svoje politično ozadje.</p>
                        <p>Po izvršenih preventivnih ukrepih v tem in preteklem mesecu za
                           zavarovanje osamosvojitve smo se divjanju oklepno-mehaniziranih enot po
                           njihovem izpadanju iz kasarn sprva uprli le z nenasilnimi sredstvi. Te
                           enote so pred seboj rušile in uničevale vse blokade, komunalne in druge
                           infrastrukture, dobrine in premoženja. Angažirane so bile enote 14., 31.,
                           32. in 13. korpusa ter enote 5. korpusa vojnega letalstva in
                           protiletalske obrambe in nekatere specialne enote, pripeljane s 1. in 3.
                           vojaškega območja. Še isti dan so te enote začele uporabljati tudi grobo
                           ognjeno moč, s tem ko so streljale na blokade v Ormožu s tankovskimi
                           topovi in drugod.</p>
                        <p>Šele po teh dogodkih je Predsedstvo Republike Slovenije sprejelo
                           odločitev o uporabi varnostnih organov oziroma organov za notranje zadeve
                           in enot teritorialne obrambe. Prav ti ukrepi so bili uspešni v taki meri,
                           da so bili premiki bistveno ovirani, zadrževani in ponekod blokirani.</p>
                        <p>Ko je prišlo do spoznanja, da načrtovani pohod skozi Slovenijo ne bo
                           uspel do roka – ta rok je bil določen ni8 je bil do 12. ure tega dne, ko
                           se je začela agresija -, so poskušali z uporabo helikopterskih enot za
                           desant in z uporabo vojnega letalstva z raketiranjem ter bombardiranjem
                           predvsem po civilnih objektih na območju Brnika, dolenjske avtoceste in
                           na vzhodnem delu republike zavzeti nekatere mejne prehode, vendar pa s
                           tem niso obvladali celotnega obmejnega območja. Proti desantom in proti
                           letalskim napadom v prvih urah niso bile uporabljena protiletalska
                           sredstva, ker smo imeli podatke, da v transportnih helikopterjih poleg
                           pripadnikov specialnih enot, pripeljanih s 1. in 3. vojaškega območja,
                           prevažajo tudi vezne carinike. Potem pa, ko so te prve posadke grobo
                           posredovale na nekaterih mejnih prehodih, je bil dan ukaz za uporabo
                           protiletalskega orožja in v tistem prvem dnevu so bili uničeni štirje in
                           poškodovana dva helikopterja. Proti večeru so se pričeli letalski napadi
                           tudi na objekte civilnega telekomunikacijskega sistema. Tako sta bila
                           porušena ali poškodovana oddajnika na Kumu in na Nanosu, oddajnik na
                           Krimu pa je bil izključen, ker je bil ta vrh že pred tem zaseden z
                           enotami Jugoslovanske armade.</p>
                        <p>Ta način izvajanja borbenih aktivnosti Jugoslovanske armade potrjuje, da
                           želi armada na najradikalnejši način opraviti z Republiko Slovenijo. To
                           potrjujeta tudi dve ultimativni pismi generala Kolška predsedniku
                           slovenskega Izvršnega sveta, kontakti s posameznimi poveljniki – ker so
                           grozili, da bodo Slovenijo zbrisali z zemljevida Evrope v nekaj urah –
                           ter metode in način uporabljenega vojaškega udejstvovanja. Republika
                           Slovenija je doslej uspela z izjemnim sodelovanjem in enotnostjo
                           prebivalstva, organov ter organizacij in svojih obrambnih sil, predvsem
                           pa pripadnikov organov za notranje zadeve in slovenske Teritorialne
                           obrambe preprečiti, da bi armada in zvezni organi že prve dni
                           osamosvojitve Republike Slovenije ta status onemogočili.</p>
                        <p>Prehajanje častnikov in vojakov v Teritorialno obrambo Republike
                           Slovenije, zapuščanje enot, ki je med današnjim popoldnevom postalo
                           množično, predaja enot, notranje obračunavanje, odpoklic naših
                           državljanov, ki so na službi v Jugoslovanski armadi ali tam služijo
                           vojaški rok, potrjuje, da se v armadi nadaljuje notranji razkol. To
                           seveda ne pomeni, da je moč te vojaške sile zlomljena.</p>
                        <p>Današnja mobilizacija v Srbiji, kopičenje oklepnih in drugih sil na
                           območju Hrvaške in v drugih smereh proti Sloveniji pomeni, da se le
                           poskuša spremeniti taktika delovanja in namesto hitrega prodora postopno
                           nevtralizirati Republiko Slovenijo. Na ta sklep lahko pomislimo tudi po
                           današnjih dogodkih, pa tudi popoldanskem razgovoru z generalom Rašeto, ki
                           je ponudil vrsto rešitev oziroma predlogov in pogojev, med katerimi je
                           odločilno to, da bodo državno mejo zasedli armada in zvezni organi in
                           vzpostavili prejšnje stanje oziroma stanje, ki ni samo prejšnje, ampak je
                           stanje, ki je načrtovano kot cilj te agresije.</p>
                        <p>Ta agresija z vsemi svojimi tragičnimi posledicami in realnostjo, da se
                           bo še nadaljevala, postavlja z vso ostrino na preizkus našo odločnost, da
                           uresničimo plebiscitno odločitev v celoti. Na to smo pripravljeni, čeprav
                           želimo tudi na obrambnem področju rešiti z dialogom in ne na nasilen
                           način vsa vprašanja. Pri tem pa so prav zaradi agresije pogoji, ki smo
                           jih ponujali še pred nedavnim, bistveno spremenjeni, pogovarjamo se lahko
                           le o takojšnji prekinitvi agresije, umiku armade v kasarne, pod pogoji,
                           ki so bili dogovorjeni, ter zapustitvi ozemlja Republike Slovenije.</p>
                        <p>Dosedanje posledice agresije so poleg ogromne vojne škode zlasti v
                           tragičnih izgubah med prebivalstvom ter pripadniki ene in druge strani.
                           Te številke, ki dosegajo trištevilčen rezultat, so take, da je treba ne
                           glede na majhne žrtve na naši strani obžalovati izgubo vsakega življenja
                           zaradi nesmiselnosti agresije, ki jo doživljamo in ki je posledica
                           odločitve – ne tistih, ki v glavnem v tej agresiji sodelujemo, ampak
                           tistih, ki so dajali ukaze in so bili in so še danes na varnem.</p>
                        <p>Poslancem in zborom skupščine predlagam nekaj stališč. Pred tem bi, če mi
                           dovolite, da ne berem te podlage in ocene, ki jo imam pripravljeno,
                           komentiral dopis, ki ga je tako imenovani štab vrhovne komande oboroženih
                           sil maloprej poslal in v katerem od Predsedstva in Vlade Republike
                           Slovenije zahteva nekatere stvari, ki so bile zahtevane tudi v
                           popoldanskem dogovoru oziroma pogajanjih z generalom Rašeto. Teh novih
                           točk je nekaj manj, se pa smiselno povsem ujemajo, in da ne bi dveh
                           stvari komentiral, mi dovolite, da preberem njihove zahteve.</p>
                        <p>Štab vrhovne komande oboroženih sil SFRJ je zahteval:</p>
                        <p>Prvič. Da se takoj in brezpogojno zagotovi prekinitev ognja.</p>
                        <p>Drugič. Da se mrtve in ranjene pripadnike Jugoslovanske armade preda v
                           najbližjo enoto.</p>
                        <p>Tretjič. Da se vsem pripadnikom armade, Zveznega sekretariata za notranje
                           zadeve in Zvezne upravne carine, ki so jih oborožene formacije in drugi
                           organi Republike Slovenije zadržali, omogoči odhod v najbližjo vojno
                           enoto ali ustanovo.</p>
                        <p>Četrtič. Da se prekine z blokado poveljstev, enot, ustanov in drugih
                           objektov armade in da se oborožene formacije Republike Slovenije
                           odmaknejo od njih izven dosega pehotne oborožitve.</p>
                        <p>Petič. Da se s tem poveljstvom, enotam in ustanovam Jugoslovanske armade
                           zagotovi normalno zagotavljanje življenjskih potreb, elektrika, voda in
                           PTT.</p>
                        <p>Šestič. Da se zagotovi izvajanje ukrepov na meji in pripadnike armade
                           preda najbližji vojaški enoti.</p>
                        <p>Kolikor jaz vem – in zahteval sem podrobno informacijo o tem -, je glede
                           ranjencev postopek na strani organov Republike Slovenije tekel enako, pa
                           naj je šlo za ranjence armade ali za ranjence organov za notranje zadeve
                           oziroma Teritorialne obrambe. Vsi so hkrati dobili potrebno pomoč. Vsi so
                           pod enakimi pogoji v civilnih bolnišnicah.</p>
                        <p>Glede tega smo generalu Rašeti povedali, da glede vrnitve mrtvih, čeprav
                           ne vem, da bi bil kje ta problem, ni nikakršnih ovir, razen v primerih,
                           ko se ti ranjenci ne želijo vrniti v enote oziroma ko ne želijo, da se
                           zdravijo v vojno-medicinskih ustanovah. V takih primerih seveda ne smemo
                           teh ljudi siliti, da jih proti njihovi volji vrnemo nazaj.</p>
                        <p>Sedmič. Da se v bistvu izpusti vse vojne ujetnike.</p>
                        <p>Mi smo dejali, da smo se o tem pripravljeni takoj pogovarjati, da pa bodo
                           pravi pogoji za ta pogovor nastali takrat, ko bodo vse enote armade, ki
                           so še na bojnih položajih, vrnjene v kasarne in to pod pogoji in na
                           način, ki je bil včeraj dogovorjen. Ta način pa je naslednji: naš predlog
                           je bil, in v teh razgovorih z nižjimi poveljniki je bilo okrog tega
                           doseženih tudi več sporazumov, da se vse enote Jugoslovanske armade, ki
                           so v blokadi, lahko umaknejo v najbližjo vojašnico, vendar brez oklepnih
                           vozil in brez orožja, s tem da lahko starešine obdržijo osebno
                           oborožitev. V nasprotnem primeru ne bi imeli nikakršnih garancij, da ko
                           se kolona premakne in blokada odmakne, ta enota ne bo uporabljena v
                           smislu bojnih dejstev. Gre pa za to, da so te blokade seveda na
                           strateških mestih in ko je oklepna kolona enkrat čez to mesto, se je pač
                           ne da več ustaviti na primernem mestu. Zato ej ta 3. točka tukaj – v
                           pogojih generala Rašete je bila to 8. oziroma 10. točka – ključna, kajti
                           razrešitev tega problema šele omogoča pogajanje o bolj bistvenih in
                           strateških zadevah. Je pa ta način, ki smo ga mi predlagali, edini možen,
                           da se te konfliktne situacije, ki jih je v teh blokadah veliko, elegantno
                           rešijo.</p>
                        <p>4. točka. V tej se zahteva, da se preneha z blokado poveljstev enot in
                           vseh objektov in tako naprej in da se oborožene sile Slovenije oddaljijo
                           od teh objektov.</p>
                        <p>Tu je treba pojasniti, da je do blokade vojaških objektov prišlo včeraj,
                           ko se je začelo neusmiljeno bombardiranje civilnih objektov. V tistem
                           trenutku je bil dan ukaz, da se vsi vojaški objekti, za katere je to
                           mogoče, blokirajo in da se prepreči izhod vseh enot in vozil ter da se za
                           vsako ceno zadrži te enote znotraj vojaških objektov, je v bistvu v tem
                           trenutku v Sloveniji situacija taka, da so praktično vsi vojaški objekti
                           na ozemlju Republike Slovenije v blokadi. In to je za nas tudi edina
                           garancija, da se premirje spoštuje. To je za nas edina garancija, nobene
                           druge ni.</p>
                        <p>5. točka. Da se vsem poveljstvom, enotam in ustanovam armade zagotovi
                           normalno oskrbovanje z življenjskimi potrebščinami, z elektriko, vodo in
                           PTT-jem.</p>
                        <p>Mi so že gospodu Rašeti in raznim drugim generalom te okupatorske armade
                           med včerajšnjim dnem in nočjo jasno povedali, da se lahko o teh stvareh
                           pogovarjamo takoj, ko bodo razrešene konfliktne situacije. Se pravi, ko
                           bodo vse enote armade v kasarnah in ko bodo tja prišle na način in pod
                           pogoji, kot so bili dogovorjeni in predlagani z naše strani. Prej pa je,
                           razen za oskrbovanje z življenjskimi potrebščinami, z vodo in hrano, kar
                           smo zagotavljali že med današnjim dnem, vse ostale ne pride v poštev.</p>
                        <p>Torej, elektrika in PTT zveze bodo ostale do nadaljnjega odklopljene.
                           Preskrba nekaterih predelov oziroma nekaterih kasarn z življenjskimi
                           potrebščinami je odvisna tudi od tega, kako se bo razrešila situacija na
                           blokadah, ker so komunikacije zaprte in je to oteženo.</p>
                        <p>6. točka. To je zdaj tista prejšnja točka, ki zahteva realizacijo
                           tistega, kar je bil cilj te agresije – se pravi, v vzpostavitev takega
                           stanja na mejah, da bi bile naše meje, misli se na vse mejne prehode, pod
                           kontrolo Jugoslovanske armade oziroma Zveznega sekretariata za notranje
                           zadeve in Zvezne carinske uprave, kar z drugimi besedami pomeni, da
                           Slovenija, če na to pristane, odstopi od tega koraka, ki ga je naredila
                           25.6.1991.</p>
                        <p>7. točka. Zahteva je, da se omogoči normalen promet vozilom, zračnim in
                           drugim prevoznim sredstvom.</p>
                        <p>Vozilom, ki so bila uporabljena za zdravniške oziroma sanitetne potrebe,
                           in vozilom, ki so bila namenjena za osnovno preskrbo, ni bil oviran
                           promet oziroma je bil zagotovljen v glavnem z naše strani tam, kjer je
                           bilo to seveda varno. Nismo pa dovolili preletov helikopterjev in drugih
                           letal, čeprav so letala, ker naša protiletalska sredstva dosežejo samo
                           2.000 metrov.</p>
                        <p>8. točka. Da se pripadnikov armade, članov družin ne maltretira,
                           zaslišuje in tako naprej.</p>
                        <p>To zahtevo je ponovil že general Rašeta popoldan. Mi smo rekli, in tudi
                           zdaj je stanje še takšno. Mi nimamo nobenih informacij, da se je to kje
                           zgodilo, da izključujem te možnosti, glede na to, kakšno je bilo včeraj
                           psihično stanje slovenske države ob teh bombardiranjih, recimo, v Murski
                           Soboti, na Dolenjki ali na nekaterih mejnih prehodih, vendar mi teh
                           podatkov nimamo. Generala Rašeto oziroma poveljstvo prosimo, če se je to
                           dogajalo, da nam sporočijo konkretne podatke, imena in priimke tistih, ki
                           jih maltretirajo oziroma ki so jih maltretirali, ki so bili zaprti ali
                           zaslišani. General Rašeta je odgovoril, da teh podatkov nima in da jih
                           tudi ne bo dal, da pa lahko sporoči imena mest, kjer se je to dogajalo.
                           Mi še vedno čakamo, da bo sporočil, in smo zagotovili, da če je šlo za
                           kršitve predpisov, da bomo ukrepali v skladu z zakonom.</p>
                        <p>9. točka je zahteva, da se vrnejo armadi vsa zaplenjena
                           materialno-tehnična sredstva in oborožitev.</p>
                        <p>Mi smo generalu Rašeti dejali, da se je o tem možno pogovarjati potem, ko
                           bo rešeno vprašanje vojne odškodnine za vse to, kar je ta okupatorska
                           armada storila v zadnjih dnevih. Gre pa za, to priznamo, znatna
                           materialno-tehnična sredstva, kajti obrambne sile Republike Slovenije so
                           včeraj po tem bombardiranju prešle v nekaterih pokrajinah v ofenzivo in
                           zavzele več velikih vojaških skladišč, tudi nekaj drugih vojaških
                           objektov. V zadnjih dveh dneh je bilo zaplenjenih tudi več deset
                           najmodernejših oklepnih vozil, ki so usposobljena. In dokler bodo trajale
                           te bojne aktivnosti oziroma dokler bo obstajala nevarnost, da bo ta
                           armada še naprej posredovala proti interesom Republike Slovenije, toliko
                           časa se seveda o vrnitvi tega plena ni možno pogovarjati.</p>
                        <p>Toliko, sam mislim, je bilo treba komentirati te točke, kajti najbrž bo
                           to v razpravi in tudi v naslednjih dneh ena od središčnih zadev. Mislim,
                           da je bilo treba pojasniti nekatere neresnice, ki se skrivajo za temi
                           vprašanji.</p>
                        <p>Sedaj mi pa dovolite, da predlagam nekatera stališča.</p>
                        <p>Predlagam, da parlament podpre dosedanje delovanje za obrambo in zaščito
                           komaj pridobljene neodvisnosti in suverenosti Republike Slovenije.
                           Predlagam, da parlament zahteva od mednarodne javnosti najodločnejše
                           nasprotovanje agresiji in da se zahteva mednarodnopravno priznanje naše
                           republike, kar je lahko politični akt tujine za to, da ta agresija
                           preneha.</p>
                        <p>Prav tako predlagam, da se zahteva in začne proces mednarodne akcije za
                           prekinitev te agresije z vsem, kar lahko to pomeni. Predlagam, da tudi
                           parlament najodločnejše zahteva prenehanje kakršnihkoli bojnih aktivnosti
                           Jugoslovanske armade na območju Republike Slovenije in pričetek
                           takojšnjega umika z našega državnega ozemlja. Hvala. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                     </sp>
                  </div>
                  <div xml:id="div.1.1.1.3" ana="#PAR.TDR" corresp="#toc.1.3">
                     <sp who="#sp.BučarFrance">
                        <p>Predlagal bi, da bi to poročilo dopolnili še z vidika notranje varnosti
                           in dejavnosti organov za <title>notranje zadeve</title>. Mogoče bi še
                           minister Bavčar spregovoril. Pojasnil bi še, da razpravo pojmujem povsem
                           delovno, zato ne gre za kakšno protokolarno razporeditev referentov,
                           ampak gre izključno za tematiko.</p>
                     </sp>
                     <sp who="#sp.BavčarIgor">
                        <speaker>IGOR BAVČAR:</speaker>
                        <p>Saj zaradi tega, ker sem zdaj na vrsti, glede na to, da so bili drugačni
                           dogovori, tudi nimam še vseh podatkov, kajti podatki neprestano
                           prihajajo. Rad bi rekel, da so delavci slovenske policije,
                           kriminalistične službe in varnostne informativne službe v teh dneh
                           opravili izredno težavno delo, skupaj z vsemi drugimi organi, predvsem pa
                           Teritorialno obrambo.</p>
                        <p>Rad bi posebej izpostavil vlogo Milice in njenih posebnih ter specialnih
                           enot, ki so v začetku sami, pozneje pa tudi organizirano in skupaj s
                           Teritorialno obrambo zaustavljali oklepna vozila – mislim konkretno na to
                           kolono, ki je izpadla iz vrhniške kasarne -, varovali določene objekte in
                           osebnosti, od začetka do konca, se pravi, vse te dni, sodelovali pri
                           izdelavi in varovanju cestnih ovir, urejali in nadzirali cestni promet,
                           ki je bil na mnogih območjih zelo oviran, v veliko krajih in na mnogih
                           koncih Slovenije pa tudi popolnoma onemogočen.</p>
                        <p>Mi smo opravljali in še vedno opravljamo naloge na mednarodnih mejnih
                           prehodih. V tem trenutku so podatki, ponavljam, nepopolni, kajti tik
                           preden sem prišel v parlament, se je predala posadka na Vrtojbi. Lahko
                           rečem, da v tem trenutku slovenska milica skupaj s Teritorialno obrambo
                           obvladuje 63 mednarodnih in maloobmejnih prehodov, medtem ko
                           Jugoslovanska armada obvladuje 9 maloobmejnih in 6 mednarodnih
                           prehodov.</p>
                        <p>Mi smo opravljali tudi naloge varovanja južne meje, vendar smo se potem v
                           skladu z analizo in podatki, s katerimi je razpolagala koordinacijska
                           skupina republiških organov z večino oziroma postopoma umaknili s teh
                           mejnih kontrolnih točk, ker njihova postavitev, in tudi sicer, bom rekel,
                           vrednost njihovega držanja ni opravičevala žrtev, do katerih bi lahko
                           prišlo pri njihovem zavarovanju.</p>
                        <p>Pomagali smo pri preskrbovanju stoječih kolon motornih vozil, prevzemali
                           smo in prevzemamo vojne ujetnike, jih varujemo, preskrbujemo in vozimo v
                           zbirna sprejemališča. Rad bi vam zagotovil, da z njimi ravnamo v skladu z
                           mednarodnimi konvencijami, v tem trenutku, pred nekaj urami je v
                           Slovenijo prispela tudi delegacija mednarodnega Rdečega križa, ki
                           nadzoruje ravnanje z vojnimi ujetniki.</p>
                        <p>Poleg pripadnikov Jugoslovanske armade je slovenska milica bodisi zajela
                           bodisi priprla ali prevzela v varovanje večje število tujih carinskih
                           delavcev in tujih policistov, ki so bili poslani v Republiko
                           Slovenijo.</p>
                        <p>Kriminalistična služba je v teh dneh opravila izjemno pomembne naloge v
                           zvezi z zagotavljanjem neprekinjenega opravljanja nalog na področju
                           zatiranja kriminalitete, evidentiranja in dokumentiranja vseh aktivnosti
                           sovražnih agresorskih enot, ugotavljala je in obravnavala kazniva dejanja
                           in vojne zločine okupatorskih enot, v skrajnem primeru pa opravljajo tudi
                           druge bojne naloge, če tega ne morejo zagotoviti druge enote. V obdobju
                           zadnjih dni je ta služba opravljala vse redne dejavnosti, od ogledov
                           krajev kaznivih dejanj, odkrivanja storilcev in vseh drugih aktivnosti v
                           predkazenskem postopku. Aktivnosti so večinoma potekale brez zapletov,
                           onemogočene so bile z razporeditvami dela, prilagojenimi za te razmere.
                           Ugotavljamo, da je kaznivih dejanj in aktivnosti klasične kriminalitete
                           manj, kar je pogojeno z razmerami na terenu in z veliko prisotnostjo
                           organov za notranje zadeve.</p>
                        <p>Mi smo zelo veliko pomena in naše aktivnosti usmerili v dokumentiranje
                           dogajanj, kjer je bilo mogoče opraviti, skupaj s pravosodnimi organi,
                           zato da bi identificirali storilce posameznih dejanj ter v primerih
                           prijetih oseb pripadnikov Jugoslovanske armade tudi izvedli celoten
                           postopek kriminalistične obdelave. V okviru dejavnosti kriminalistična
                           služba tudi vzdržuje stike s kriminalističnimi organi sosednjih držav,
                           Republike Avstrije in Republike Italije.</p>
                        <p>Posebej bi rad tudi poudaril, da je varnostno-informativna služba v teh
                           dneh opravila izjemno pomembno delo. Razmere, do katerih je prišlo, so
                           zahtevale, da se varnostno-informativna služba v svojem delu prilagodi
                           celi vrsti novih situacij, da se je bilo treba predvsem prilagoditi
                           novemu načinu delovanja varnostne službe Jugoslovanske armade, ki deluje
                           ilegalno. Soočamo se s celo vrsto novih dejstev, saj moramo, ne glede na
                           praktično zaprtje meja, pridobivati podatke iz tujine kakor tudi iz
                           ostalih delov Jugoslavije, ki so pomembni za načrtovanje obrambnih
                           aktivnosti Republike Slovenije. Rad bi povedal, da so bili narejeni
                           določeni konkretni operativni ukrepi za pridobivanje teh podatkov iz
                           Jugoslavije, aktivirane aktivne pozicije v tujini ter poslano ustrezno
                           število operativnih delavcev, da neposredno spremljajo dogodke.
                           Spremljajo tudi premike tujih oboroženih sil na naši zahodni meji, ker so
                           zelo pomembni podatki za odločanje v teh dneh.</p>
                        <p>Osnovna naloga varnostno-informativne službe je bila usmerjena na iskanje
                           ilegalnega bivanja organov varnostne službe Jugoslovanske armade in
                           njihovih informatorjev na terenu pri iskanju specialnih enot, ki naj bi
                           izvajale diverzije, ugrabitve in druge nakane izvajalcev specialne vojne
                           proti Republiki Sloveniji.</p>
                        <p>Moram seveda povedati, da so v teh dejavnostih organi za notranje zadeve
                           izgubili 6 svojih delavcev, ranjenih je bilo 11, uničenih je bilo več 10
                           vozil, popolnoma so uničeni 4 objekti organov za notranje zadeve, 5 pa
                           jih je močno poškodovanih. To je predvsem delo okupatorskega
                           letalstva.</p>
                        <p>Rad bi povedal, da so delavci slovenske policije, kriminalistične službe
                           in varnostno-informativne službe izjemno zgledno sodelovali z enotami
                           Teritorialne obrambe in sodim, da je to bistveno doprineslo k dosedanjemu
                           uspehu našega dela, ki seveda še ni končano. Hvala lepa. /Ploskanje./</p>
                     </sp>
                  </div>
                  <div xml:id="div.1.1.1.4" ana="#PAR.TDR" corresp="#toc.1.4">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Preden bi prešli na razpravo o posameznih vprašanjih, ki smo jih sedaj
                           notirali oziroma so bile predlagane, menim, da bi bilo umestno, da kar
                           nadaljujemo z razpravo oziroma s prezentacijo problemov še z drugih
                           področij. In če se s tako metodo strinjate, bi predlagal, da predsednik
                           Milan Kučan poda poročilo o teh <title>pogajanjih s predstavniki
                              zahodnoevropske skupnosti</title> in kakšno je bilo naše dokončno
                           stališče, še posebej glede na nekatere nesporazume, ki so ob tem morda
                           nastali. Prosim, gospod predsednik.</p>
                     </sp>
                     <sp who="#sp.KučanMilan">
                        <speaker>MILAN KUČAN:</speaker>
                        <p>Gospod predsednik, spoštovane poslanke in poslanci! Do nocojšnjega sklica
                           skupščine je prišlo tudi na pobudo Predsedstva Republike Slovenije. Po
                           mnenju predsedstva je prav, da je skupščina kot najvišji organ oblasti v
                           teh dramatičnih trenutkih vključena v vse tiste aktivnosti, vse te
                           aktivnosti spozna in po potrebi odobri.</p>
                        <p>Jugoslovanska vojska je 27.6.1991 izvedla brutalno agresijo na
                           suverenost, samostojnost in neodvisnost Republike Slovenije. V Sloveniji
                           so izsilili vojno tisti, ki se ne morejo sprijazniti s plebiscitno
                           odločitvijo slovenskega naroda in državljanov Slovenije, da želijo sami
                           odločati o lastni državi, o svoji usodi, ne na škodo drugih, pa tudi ne
                           na škodo sebe, zoper svoje interese, posebej tiste, ki zadevajo narodov
                           obstoj. Znane so vam odločitve, ki jih je sprejelo predsedstvo v
                           razširjeni sestavi s predsednikom skupščine, predsednikom Izvršnega sveta
                           in ministri za obrambo, notranje zadeve in zunanje zadeve v okviru svojih
                           pooblastil in na temelju sprejetih stališč Skupščine Republike Slovenije,
                           da se zavaruje suverenost Republike Slovenije, da se zavaruje suverenost
                           Republike Slovenije ter življenje in premoženje njenih prebivalcev.</p>
                        <p>O agresiji sem s pismom obvestil generalnega sekretarja Združenih narodov
                           in predlagal sklic Varnostnega sveta, ki naj bi prispeval k temu, da bi
                           se agresija zoper Republiko Slovenijo ustavila. S pismom sem se obrnil
                           tudi na predsednika Evropskega sveta Jacquesa Santerja z zaprosilom, da
                           na zasedanju šefov držav oziroma vlad dvanajsterice storijo vse potrebno,
                           da se ustavi agresija, končajo sovražnosti na ozemju naše republike in
                           prispeva k demokratični rešitvi jugoslovanske politične krize. Na vlade
                           vseh držav Konference za evropsko varnost in sodelovanje ter mednarodno
                           skupnost se je s podobnim zaprosilom obrnil tudi naš minister za zunanje
                           zadeve dr. Dimitrij Rupel. Tudi na podlagi teh naših opbud je prišlo v
                           minuli noči do pogovora skupine evropskih zunanjih ministrov v Zagrebu.
                           Predstavniki Evropske skupnosti, gospod Jacques Poos, Gianni De Michelis
                           in gospod VanDen Broek ter komisar Komisije Evropske skupnosti za
                           Sredozemlje gospod Matutes, so se po pogovoru v Beogradu s predsednikom
                           Zveznega izvršnega sveta Markovićem, zunanjim ministrom Lončarjem ter
                           predsednikom Tuđmanom in menoj. Razgovora se je udeležil z naše strani
                           tudi naš zunanji minister dr. Dimitrij Rupel. Z vsebino teh razgovorov
                           ste se lahko seznanili preko današnjih sporočil ter preko tiskovnih
                           konferenc. Skupina evropskih zunanjih ministrov je predsedniku Tuđmanu in
                           meni zastavila tri vprašanja. Ta vprašanja so, kot so nas obvestili, že
                           dobila pozitivni odgovor od predsednika Zveznega izvršnega sveta
                           Markovića in srbskega predsednika.</p>
                        <p>Sam sem goste najprej seznanil z razmerami v Sloveniji. Stenogram
                           razgovora je že narejen in vam je na voljo v sekretariatu Skupščine
                           Republike Slovenije. Dejal sem, da je Republiko Slovenijo napadla
                           Jugoslovanska armada in je zato v vojni ter da je to treba spoštovati pri
                           naših razgovorih. Na prvo vprašanje sem odgovoril, da premirja, če je s
                           tem razumljeno prenehanje sovražnih aktivnosti Jugoslovanske armade, za
                           nas ni problem, ker se je Slovenija zgolj branila pred okupacijsko vojsko
                           in se zato, če se Jugoslovanska armada vrne tja, od koder je prišla, to
                           je v vojašnice, oziroma če se pripeljane enote umaknejo z ozemlja
                           Slovenije, tudi nima za kaj in s kom vojskovati. Glede odločitev, ki jih
                           je sprejela Skupščina Republike Slovenije o slovenski neodvisnosti, pa
                           sem dejal, da se na tej točki Slovenija ne želi in ne more umakniti.</p>
                        <p>Glede nadaljnjih korakov pri osamosvajanju Slovenije pa velja, da je
                           Slovenija že prej večkrat predlagala in pojasnjevala, da je pripravljena
                           svojo osamosvojitev izpeljati postopoma in v sporazumevanju z mednarodnim
                           okoljem, tako jugoslovanskim kot evropskim, če bo pri partnerjih naletela
                           na interes in razumevanje. Oba z dr. Ruplom sva vsem trem ministrom in
                           predstavnikom Evropske komisije jasno povedala, da Slovenija od svoje že
                           veljavne neodvisnosti ne želi in ne more odstopiti. Tudi zanjo so kot
                           žrtve brutalne agresije padli slovenski ljudje. O nadaljnjih korakih pa
                           se je pripravljena pogajati, ker jo med drugim k temu zavezujejo tudi
                           njeni dokumenti. Če je trimesečni rok, ki ga predlagajo za pogovore,
                           namenjen temu, da ostane v veljavi naša temeljna ustavna listina,
                           Deklaracija o neodvisnosti in Ustavni zakon, ter za to, kar je bilo na
                           tej podlagi že narejenega, potem je to za nas sprejemljivo.</p>
                        <p>Za slovensko delegacijo je bilo na tem razgovoru najbolj pomembno, da se
                           je z brutalno agresijo in okupacijo Slovenije, ki je terjala človeška
                           življenja, ogrozila varnost ljudi in naredila veliko materialno škodo,
                           torej preneha in ustavi ogenj.</p>
                        <p>Glede tretjega vprašanja sem dejal, da je dr. Drnovšek že pred časom
                           glasoval za Stipeta Mesića in s tega vidika slovensko stališče ni
                           vprašljivo. Je pa v tem času prišlo do uveljavitve slovenske
                           samostojnosti in je Skupščina Republike Slovenije z ustavnim zakonom
                           spremenila njegovo vlogo in pooblastila, da kot predstavnik Republike
                           Slovenije v skladu s smernicami skupščine sodeluje v delu Predsedstva
                           SFRJ.</p>
                        <p>Posebej sem poudaril, da je končni odgovor na vsa tri vprašanja odvisen
                           od odločitve slovenskega parlamenta, ki ga bom o predlogih gostov
                           seznanil. To zavezo uresničujem nocoj. Smoter našega sestanka z evropsko
                           delegacijo je bil v tem, da ministri dobijo informacijo o stanju iz prve
                           roke, da se prepreči zgolj informiranost z ene strani in da se pripomore
                           k angažiranju držav Evropske skupnosti za prekinitev agresije nad
                           Republiko Slovenijo in k razumevanju ter priznavanju njenega novega
                           položaja kot neodvisne države in subjekta mednarodnega prava.</p>
                        <p>Iz vsega, kar sem povedal, sledi naše stališče, da suspenz ustavnih aktov
                           in zakonov, ki jih je sprejela slovenska skupščina, ter že izvršenih
                           osamosvojitvenih dejanj na tej podlagi ni mogoč ni in ne pride v poštev.
                           Od sprejetih sklepov tega parlamenta ni mogoč nikakršen odstop. Za njim
                           je s plebiscitom ugotovljena volja slovenskega naroda in drugih
                           državljanov Slovenije, to je za nas najvišji zakon. /Ploskanje./</p>
                        <p>Pač pa gotovo pridejo v poštev, v skladu z doslej sprejetimi odločitvami
                           Skupščine Slovenije in izhodišči, ki so bila sprejeta na razširjeni seji
                           predsedstva s predsednikom skupščine in predsednikom izvršnega sveta pred
                           odhodom v Zagreb, razgovori o tem, kako sporazumno in postopno prevzeti
                           izvrševanje vseh drugih funkcij, ki so jih doslej opravljali organi
                           federacije in jih organi Republike Slovenije še niso prevzeli.</p>
                        <p>Poudaril pa sem, da je temeljni pogoj za kakršnakoli pogajanja umik
                           agresorske okupacijske Jugoslovanske armade v vojašnice, v katerih so
                           bili pred 27. junijem, dnevom napada na Republiko Slovenijo in umik enot,
                           ki so bile pripeljane ob agresiji, z njenega ozemlja. Način izvedbe tega
                           umika, posebej še zato, da se ne bi mogla agresija obnoviti, je stvar
                           posebnih pogovorov in aktivnosti za to pristojnih organov.</p>
                        <p>Že vnaprej pa je treba reči, da je naša prejšnja ponudba o postopnem
                           umiku Jugoslovanske armade najkasneje do konca leta 1993 postala z
                           izvršenim aktom agresije povsem nerealna. Opozoril sem, da so tako ta kot
                           tudi vsa druga vprašanja postopnega prevzema izvrševanja funkcij po
                           določbah ustavnega zakona predmet pogajanj in poskusov doseči
                           sporazume.</p>
                        <p>Spoštovane poslanke in poslanci! Menim, da so mir in človeška življenja
                           največja dobrina in da mora Republika Slovenija tako kot do sedaj tudi v
                           prihodnje pokazati pripravljenost in sposobnost, da se o vseh odprtih
                           vprašanjih iz dosedanjega skupnega življenja z jugoslovanskimi narodi in
                           njihovimi republikami po možnosti doseže sporazum. Če sporazuma ne bo
                           mogoče doseči, bo treba pač stvari reševati pred mednarodno arbitražo in
                           mednarodnim sodiščem, nikakor pa ne z vojno. Njena prekinitev s strani
                           agresorja je zato prvi in bistveni pogoj. Do sedaj odprtim vprašanjem pa
                           je treba dodati še novo, namreč povračilo vojne škode, ki jo je
                           povzročila ljudem in premoženju, gospodarstvu in slovenski državi
                           Jugoslovanska armada s svojim agresorskim nastopom.</p>
                        <p>Dovolite, da vas spomnim, da je skupščina o Deklaraciji o neodvisnosti
                           razglasila: »… da Ustava SFRJ na ozemlju Republike Slovenije več ne velja
                           in da bo nadaljevala postopek za prevzem dejanske oblasti na svojem
                           ozemlju. Postopek prevzemanja dejanske oblasti je pripravljena izvesti
                           postopno in sporazumno z drugimi republikami dosedanje SFRJ, tako da pri
                           tem ne bodo kršene enake pravice drugih republik.«</p>
                        <p>Menim, da je ne glede na vprašljivost možnosti za sporazumevanje s
                           tistimi republikami, ki očitno podpirajo agresijo Jugoslovanske armade
                           zoper Slovenijo, po mnenju Predsedstva Republike Slovenije zaradi
                           zagotovitve prekinitve sovražnosti s strani Jugoslovanske armade v
                           Sloveniji, in zato, da se zagotovi podpora drugih držav in mednarodne
                           skupnosti, koristno še naprej kazati pripravljenost, da se poskusimo v
                           predlaganem roku treh mesecev pogovarjati o možnosti sporazumnega načina
                           razrešitve vseh odprtih vprašanj pri nadaljnjem prevzemanju dejanske
                           oblasti v Republiki Sloveniji.</p>
                        <p>V navedeni deklaraciji je tudi izrecno določeno, da: »Vsa vprašanja, ki v
                           tem trenutku še niso v celoti rešljiva, kot na primer status JLA in
                           odnosi Republike Slovenije z njo, vprašanje pooblastil na področju
                           mednarodnih odnosov in vprašanje delitve skupnega premoženja, bodo
                           urejena s posebnim dogovorom Republike Slovenije z ustreznimi organi v
                           okviru dosedanje SFRJ.« Tudi to je bil citat.</p>
                        <p>V ta namen je z ustavnim zakonom za izvedbo temeljne ustavne listine o
                           samostojni in neodvisni Republiki Sloveniji predvidena izvolitev
                           12-članske delegacije Skupščine Republike Slovenije: »… ki bo (tako je
                           zapisano) na podlagi njenih pooblastil v skupščini dosedanje SFRJ
                           sodelovala v pogajanjih za razdružitev dosedanje SFRJ, v reševanju
                           tekočih vprašanj…«. /Konec citata./</p>
                        <p>Zadnje pooblastilo za dogovarjanje o morebitnem oblikovanju skupnosti
                           suverenih držav na ozemlju dosedanje SFRJ ob izvršeni agresiji, ki jo je
                           obsodila samo dosedanja Republika Hrvaška, druge republike pa ne, pa
                           seveda ni odvisno samo od naše pripravljenosti in dobre volje.</p>
                        <p>Slovenska skupščina je, kot rečeno, tudi pooblastila dosedanjega člana
                           Predsedstva Jugoslavije iz Republike Slovenije. Znano vam je, da je dr.
                           Drnovšek obvestil predsednika skupščine, da v danih okoliščinah ne vidi
                           smisla svoje dejavnosti v predsedstvu.</p>
                        <p>Vsekakor je obravnava tega vprašanja in odločitev o njem v vaši
                           pristojnosti, ko bo pač ocenjeno, da je to potrebno.</p>
                        <p>Spoštovane poslanke in poslanci! Kljub uresničevanju pravice slovenskega
                           naroda do samoodločbe smo ves čas poudarjali, da želimo to pravico
                           uveljavljati na demokratičen način, legitimno, da ni vzpostavitev
                           samostojne slovenske države usmerjena zoper nikogar niti v Jugoslaviji
                           niti zunaj nje, da enako pravico priznava Slovenija tudi drugim narodom v
                           SFRJ in da smo pripravljeni prevzeti svoj del pravic in obveznosti
                           dosedanje Jugoslavije po načelu pravičnosti v smislu določb mednarodnega
                           prava. Namesto dogovora smo dobili odgovor agresije Jugoslovanske armade,
                           ki je divjala in pustošila po slovenski zemlji, padle so človeške žrtve
                           in soočiti se moramo s kruto stvarnostjo. Slovenija se je bila prisiljena
                           braniti z vsemi sredstvi zoper agresijo in bo v to morda še prisiljena.
                           Zdaj je potrebna internacionalizacija agresije Jugoslovanske armade na
                           samostojno Slovenijo in reševanje jugoslovanske politične krize. To sem
                           ministrom tudi posebej povedal.</p>
                        <p>zato pa moramo tudi sami pokazati potrebno pripravljenost, ne da bi se
                           pri tem odrekli čemurkoli, kar smo na poti do priznanj slovenske države
                           že dosegli tako po pravni, deklarativni plati kot izvrševanju dejanske
                           oblasti.</p>
                        <p>Teritorialna obramba Slovenije, enote organov za notranje zadeve, druge
                           službe in dejavnosti ter predvsem visoka zavest, enotnost in pogum naših
                           državljanov so v teh dneh pokazali, da slovenska država že živi. Njeno
                           obrambo, samostojnost in ohranitev ter razvoj naše domovine pa je treba
                           še naprej povezovati z modrostjo pri urejanju odnosov, tako znotraj
                           dosedanje Jugoslavije kot sosednjimi in drugimi državami ter mednarodno
                           skupnostjo.</p>
                        <p>Zato Predsedstvo Republike Slovenije predlaga slovenski skupščini, da
                           znova presodi, ali ostaja na že sprejetih sklepih o postopnem prevzemanju
                           izvrševanja svojih funkcij, kot je to določila z ustavnim zakonom, ali ne
                           in na katerih. Glede tega predlaga predsedstvo v načelu pozitiven
                           odgovor.</p>
                        <p>Prav tako predlaga predsedstvo skupščini, da potrdi ustavitev ognja, s
                           tem da se Jugoslovanska armada umakne tja, od koder je prišla, da se
                           povabijo mednarodni opazovalci za nadzor in da se takoj začnejo pogovori
                           o popolnem umiku okupacijske armade iz Republike Slovenije.</p>
                        <p>Da se takoj začnejo pogovori z organi dosedanje SFRJ o povračilu vojne
                           škode, povzročene z agresijo Jugoslovanske armade. Da zahtevamo, da se
                           začnejo oziroma nadaljujejo pogovori o postopnem prevzemanju izvrševanja
                           funkcij, ki jih organi Republike Slovenije še niso prevzeli v smislu
                           določb Ustavnega zakona za izvedbo temeljne ustavne listine o
                           samostojnosti in neodvisnosti Republike Slovenije.</p>
                        <p>Da se začnejo pogovori o ureditvi medsebojnih pravic in obveznosti na
                           podlagi predlogov, ki jih je Republika Slovenija že dala zveznim organom,
                           in da se pozove skupščine Republike Srbije, Črne gore, Bosne in
                           Hercegovine ter Makedonije, da obsodijo agresijo, tako kot je že storil
                           Sabor Republike Hrvaške.</p>
                        <p>Spoštovane poslanke in poslanci! Od vaše odločitve je odvisno, ali bo
                           Slovenija v tem odločilnem trenutku svojega osamosvajanja, ko je žrtev
                           brutalne agresije, pokazala zrelost in pripravljenost, da se razumno,
                           vendar odločno postavi po robu ne samo oboroženi agresiji, ampak tudi
                           pokaže pripravljenost za iskanje možnosti določitve sporazumnega postopka
                           za ureditev naše razdružitve z dosedanjo SFRJ.</p>
                        <p>Od tega je v veliki meri odvisno, ali bomo dobili zaveznike in prijatelje
                           v svetu. Očitno je, da te konfrontacije nasprotovanja znotraj Jugoslavije
                           ne bomo vzdržali samo z vojaško silo, da potrebujemo zaveznike v svetu,
                           da je glede na naša že mnogokrat izražena stališča te zaveznike možno in
                           potrebno iskati v krogu zahodnoevropskih držav, predvsem dvanajsterice,
                           ki se je tudi takoj odzvala našemu povabilu za posredovanje.</p>
                        <p>Pričakujemo namreč, da jih bomo o našem stališču obvestili najkasneje do
                           jutri do petih popoldne. Na današnjem zasedanju šefov oziroma vlad pa so
                           že sprejeli stališča, o katerih vas bo informiral minister Rupel. Bistvo
                           njihovega predloga je, da se ustavi vojna in vojaško nasilje in da se
                           vojska umakne. To je tisto, kar je ta hip bistveno tudi za nas. Z
                           osamosvojitvijo smo namreč našim ljudem obljubili mir in ne vojne; ta nam
                           je vsiljena.</p>
                        <p>Predlagam pa, da na današnjem zasedanju gospod predsednik parlamenta
                           Republike Slovenije predlaga temu zboru, da z minuto molka počastimo
                           spomin umrlim v tej nesmiselni agresiji na Republiko Slovenijo. Hvala
                           lepa.</p>
                     </sp>
                  </div>
                  <div xml:id="div.1.1.1.5" ana="#PAR.TDR" corresp="#toc.1.5">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Glede na vsebino tega vprašanja mislim, da lahko v nadaljevanju
                           neposredno spregovori gospod zunanji minister, ki lahko razširi ta pogled
                           še s splošnejšo <title>oceno zunanjepolitičnih zadev</title>.</p>
                     </sp>
                     <sp who="#sp.RupelDimitrij">
                        <speaker>DR. DIMITRIJ RUPEL:</speaker>
                        <p>Spoštovani predsednik predsedstva, spoštovani predsednik skupščine,
                           spoštovani predsednik vlade, drage kolegice in kolegi!</p>
                        <p>Naše ministrstvo ne deluje na enaki fronti kot tista dva, ki sta se danes
                           najprej legitimirala, vendar mislim, da je naše delo v tem času zelo
                           naporno in v tem smislu izrabljam to priložnost, da se zahvalim svojim
                           kolegom v tem ministrstvu, ki so v teh dneh vložili veliko naporov v to,
                           da se naša, lahko rečem, obramba slovenskega naroda in naše dežele
                           nadgradita na zunanjepolitičnem področju.</p>
                        <p>Dovolite mi, da si postavim nekaj vprašanj in na njih odgovorim. Kaj
                           ustvarja kontekst slovenskega zunanjepolitičnega delovanja v času vojne?
                           Seveda je vloga tega konteksta predvsem strah tujine pred širjenjem
                           nasilja. Ta strah tujine pred širjenjem nasilja je nov moment, s katerim
                           delujemo v slovenski zunanji politiki. Mislim, da se je s tem, kar se je
                           dogodilo v zadnjih nekaj dneh, spremenil status Slovenije kot kandidatke
                           za mednarodno priznanje in, kakor je morebiti to po svoje nikoli
                           problematična izjava, menim, da jo moram povedati: mislim, da se je
                           status Slovenije v tem vojnem času pravzaprav spremenil na bolje.</p>
                        <p>Spomnite se, da je mednarodna javnost slovenske osamosvojitvene načrte
                           odvračala in zavračala predvsem z občutki o izbruhu etničnih konfliktov
                           oziroma je svarila, da utegne priti pri nad do izbruha takšnih
                           večnacionalnih, mednacionalnih in podobnih konfliktov. Vojna, ki je
                           izbruhnila pri nas, je pokazala, da niso izbruhnili etnični, ampak so
                           izbruhnili ideološki in politični konflikti in pokazalo se je, to, kar so
                           že moji predhodniki govorili, da je armada predvsem varuh nekega
                           specifičnega političnega sistema. Tu mislim na tisti znani scenarij, za
                           katerega mislim, da ga je obrambni minister omenjal tudi že pred
                           televizijo in tako naprej, torej: ne gre za etnične konflikte – in to je
                           tisto, kar v naših mednarodnih odnosih in stikih večkrat ponavljamo in,
                           moram reči, z vedno večjim uspehom -, ampak gre za okupacijo, ki je
                           najbolj prepričljiv dokaz nedemokratičnosti Jugoslavije in neustreznosti
                           tega okvira za naše nadaljnje življenje. To je seveda tudi dokaz za
                           nasprotnost federalnih oblasti. Mednarodna javnost jemlje Slovenijo leta
                           1991, in to z vso resnostjo govorim, kot pojav, ki je podoben pojavu
                           Tiananmena in pojavu Madžarske leta 1956. Slovenci oziroma Republika
                           Slovenija si je pridobila, če smem temu tako reči, sloves žrtve, hkrati
                           pa si je zaradi ogorčenega odpora, ki ga nudi okupatorju, prislužila in
                           pridobila spoštovanje, ki pripada nastajajočemu mednarodnemu subjektu. Da
                           lahko Slovenija pridobiva na svoji mednarodni subjektivnosti, je zaslužno
                           prevzemanje efektivne oblasti na Slovenskem.</p>
                        <p>Kar zadeva mednarodno priznanje, ki je vseskozi, da tako rečem, v prvi
                           liniji našega zunanjepolitičnega delovanja, moram povedati, da je to
                           priznanje nekako na pomolu oziroma da prihaja na nek poseben način, sicer
                           še ne ta hip na formalen način, vendar prihaja na faktičen način. Tudi
                           sestanek, ki ga je predsednik Kučan omenjal, včeraj v Zagrebu s tremi
                           zunanjimi ministri Evropske skupnosti dejansko pomeni faktično priznanje
                           Slovenije kot mednarodnega subjekta. Se pravi, šlo je za sestanek, ki ga
                           je sprožilo dopisovanje z glavnimi institucijami v Evropi, dopisovanje,
                           ki ga je predsednik Kučan že omenil.</p>
                        <p>Sam ne bi sedaj podrobno razčlenjeval držav in okoliščin, ki nekako
                           nudijo neke določene upe za mednarodno priznanje. Kot primer faktičnega
                           priznanja slovenske države bi rad navedel plodno in vsestransko
                           sodelovale ali, če hočete, sodelovanje na različnih področjih, od
                           gospodarskega do institucionalnega, z Republiko Avstrijo. Republika
                           Avstrija je bila tudi tista, ki nam je pomagala spraviti dokumente, to se
                           pravi, pisma generalnemu sekretarju Organizacije združenih narodov in
                           predsedniku Varnostnega sveta na prave naslove. Gre za to, da nastajajo
                           določene bistvene spremembe v odnosu do Slovenije, čemur zaenkrat še ne
                           bi mogli reči priznanja, ampak so to spremembe, ki obetajo priznanje ob
                           pravem času, ki ni več daleč.</p>
                        <p>Zavest o tem, da je poudarjanje enotnosti Jugoslavije, jugoslovanske
                           zveze, prispevalo k agresiji in prispevalo h kritičnemu položaju
                           Slovenije, se mi zdi, da je v svetu in mednarodnem komuniciranju
                           prispevalo k temu, da se pravzaprav danes v vsaki televizijski oddaji in
                           v mnogih člankih pjavlja trditev oziroma ugotovitev, da je k naši krizi
                           prispevalo tudi poudarjanje enotnosti Jugoslavije, pri čemer niso
                           nedolžne niti Evropska skupnost niti Združene države Amerike. Rekel bi,
                           da bomo mednarodno priznanje dosegli, ko bomo uredili zadeve z
                           Jugoslavijo. Glede Jugoslavije nimamo ne mi ne tujina več iluzij, kar je
                           seveda eden od tistih faktorjev, ki prispevajo k mednarodnemu
                           priznanju.</p>
                        <p>Če strnem misli glede priznanja Slovenije kot samostojne države. Ni več
                           načelnih, ampak so začasne težave, se pravi, niso principielne težave,
                           ampak so praktične težave, kar seveda ni majhna stvar. To je, mislim,
                           zelo važen element za našo lastno odločitev za samostojnost, zato da sami
                           sebe prepričamo, da je smer delovanja oziroma zaupanja v možnost rešitve
                           v okviru Jugoslavije jalova.</p>
                        <p>Kar zadeva srečanje v Zagrebu včeraj oziroma sinoči. Evropska skupnost
                           skozi usta svojih predstavnikov, že omenjenih treh ministrov, ni
                           postavljala pod vprašaj dosedanjih postopkov osamosvajanja Slovencev.
                           Evropska skupnost je postavila pogoj postopnosti, vendar ni postavila pod
                           vprašaj dosedanjih postopkov osamosvajanja Slovencev. To sem dvakrat
                           ponovil zaradi tega, da ne bi bili kakšni nesporazumi, ki so se tudi
                           danes v jutranjih urah širili, pač ne po naši zaslugi, temveč po zaslugi
                           najprej Hrvaške tiskovne agencije in po zaslugi nekega boja za
                           interpretacijo tega dogodka, ki se je sinoči zgodil.</p>
                        <p>Danes sem komuniciral s celo vrsto zunanjepolitičnih dejavnikov, od
                           ambasadorja v Beogradu do zunanjih ministrov nekaterih evropskih držav.
                           Dileme, ki so se pojavljale s tem v zvezi, so bile natanko take, kakršne
                           so se pojavljale, bi rekel, med Slovenci. Ali je Slovenija pristala na
                           to, da se odreče temu, kar je doslej dosegla? Ali je Slovenija želela in
                           trdno vztrajala pri tem, da ohrani vse tisto, za kar je tudi že doslej
                           precej plačala? To je bila dilema, ki se je postavljala v vsej Evropi, ni
                           to sedaj neka dilema, ki smo si jo pri nas izmislili ali ki so si jo
                           slovenski ljudje iz hudobije, iz nekega razočaranja ali iz nekega
                           neznanja postavili. To je bila dilema, ki je današnji dan, da tako rečem,
                           v svetovni diplomaciji precej preokupirala.</p>
                        <p>Proti večeru sem govoril še z dvema funkcionarjem, z ameriškim
                           ambasadorjem v Beogradu Zimmermanom, ki mi je potrdil, da je razumevanje
                           Amerike natančno tako, kakršno je bilo naše razumevanje. Namreč, da smo v
                           Zagrebu oziroma da je predsednik Kučan v Zagrebu rekel, da nismo
                           pripravljeni odstopiti niti za ped niti korak nazaj od naših dosežkov na
                           področju osamosvajanja, ampak da smo se pripravljeni pogovarjati in
                           pogajati o možnih rokih za dodatne nove korake na področju osamosvajanja.
                           Skratka, ta interpretacija se je v Ameriki ustalila in enako mi je
                           potrdil tudi zunanji minister Avstrije Mock danes zvečer. To se pravi, da
                           je nekako ta boj za interpretacijo našega ravnanja oziroma bolj za
                           interpretacijo, ki je bila tudi v sami trojki teh ministrov potekala, kot
                           smo lahko tudi videli, je bil ta boj sedaj dobljen, zdi se mi, da v našo
                           korist, in mislim, da lahko na podlagi tega izida te interpretacije zelo
                           mirno nadaljujemo našo mednarodno politično dejavnost.</p>
                        <p>Dovolite mi, da v nekaj minutah samo še poročam, kaj vse smo postorili v
                           teh dneh v času vojne.</p>
                        <p>26. junija je naše ministrstvo vsem zunanjim ministrom – tega se še
                           spomnite, to je bilo še pred vojno. Očitno bomo tudi v naši generaciji
                           govorili, kaj je bilo pred vojno, kaj je bilo med vojno in kaj je bilo po
                           vojni. Torej, ta dan smo vsem zunanjim ministrom držav Konference o
                           varnosti in sodelovanju v Evropi, članicam Varnostnega sveta,
                           Organizaciji združenih narodov in veleposlaništvom teh držav v Beogradu,
                           vsem generalnim konzulatom v Ljubljani in Zagrebu ter vsem državljanom
                           Slovenije v diplomatsko-konzularnih predstavništvih SFRJ v tujini poslali
                           pismo, v katerem je naše ministrstvo mednarodno javnost obvestilo o
                           sklepu Skupščine Republike Slovenije o proglasitvi Republike Slovenije za
                           neodvisno in suvereno državo. Torej, zunanje ministrstvo je vsem tem
                           poslalo besedilo Deklaracije o neodvisnosti, Temeljno ustavno listino o
                           samostojni in neodvisni Republiki Sloveniji in Ustavni zakon za izvedbo
                           te listine. Vsem vladam držav Konference o varnosti in sodelovanju v
                           Evropi, članicam Varnostnega sveta Organizacije združenih narodov ter
                           Argentini in Avstraliji pa je zunanje ministrstvo poslalo pismo s prošnjo
                           za priznanje Republike Slovenije kot samostojne in suverene države.</p>
                        <p>Veste, kaj se je zgodilo naslednji dan. 27. junija zgodaj zjutraj sem
                           govoril z avstrijskim zunanjim ministrom dr. Aloisom Mockom, s katerim
                           sem se v tem času večkrat pogovarjal. Seznanil sem ga z razmerami v
                           Sloveniji in ga prosil za pomoč pri mednarodni akciji za zaustavitev
                           brutalnega dejanja Jugoslovanske armade na ozemlju Republike Slovenije.
                           Dr. Mock me je po pogovoru obvestil, da je prek avstrijskega
                           veleposlaništva v Washingtonu seznanil vlado Združenih držav Amerike s
                           položajem v Sloveniji in da je o tem že govoril tudi z zunanjim ministrom
                           Luksemburga oziroma predsedujočim v Evropski skupnosti Jacquesom
                           Poosom.</p>
                        <p>V tem času je zunanje ministrstvo o aktu državnega terorizma in grobim
                           posegom v suvereno Republiko Slovenijo začelo obveščati mednarodno
                           politično javnost. Zjutraj je poslalo – to je še vedno jutro prvega dne
                           vojne – obvestilo 98 šefom držav. Ministrstvo je vzpostavilo stik z
                           našimi veleposlaniki in zastopniki v tujini, ki so vlade tamkajšnjih
                           držav seznanili s položajem v Sloveniji. Prav tako so bila o položaju
                           obveščena vsa veleposlaništva držav v Jugoslaviji, med drugim tudi
                           ameriški veleposlanik v Beogradu Zimmerman.</p>
                        <p>Ministrstvo za zunanje zadeve je bilo od takrat v stalni zvezi z visokimi
                           funkcionarji sosednjih držav, Italije, Avstrije, Madžarske, ter z vsemi
                           veleposlaništvi tujih držav, ki so o dogodkih v Sloveniji obveščala svoje
                           vlade.</p>
                        <p>Drugi dan vojne, 28.6.1991, je predsednik predsedstva, kar je že sam tudi
                           povedal, v pismu obvestil o agresiji Jugoslovanske armade generalnega
                           sekretarja Organizacije združenih narodov De Cuellarja ter predsednika
                           Sveta Evropske skupnosti Jacquesa Santerja. Zunanje ministrsvo pa je o
                           aktu agresije obvestilo predsednika Varnostnega sveta, gospoda Jean
                           Jacquesa Bachio ter namestnika zunanjega ministra Velike Britanije
                           Douglasa Hogga.</p>
                        <p>Državljanom Slovenije v službi v diplomatsko-konzularnih predstavništvih
                           je zunanje ministrstvo naslovilo pismo, ki jih je obvestilo, da je
                           Republika Slovenija prisiljena umakniti vse svoje državljane iz Zveznega
                           sekretariata za zunanje zadeve SFRJ.</p>
                        <p>Hkrati je bilo naslovljeno pismo tudi na zveznega sekretarja za zunanje
                           zadeve SFRJ, gospoda Budimirja Lončarja, v katerem Republika Slovenija
                           odpoklicuje vse slovenske uslužbence v Zveznem sekretariatu za zunanje
                           zadeve SFRJ v Beogradu in prosi, da se jim omogoči varno vrnitev v
                           njihovo domovino. V pismu zunanje ministrstvo poudarja, da v Sloveniji ne
                           gre za državljansko vojno, pač pa za legitimno aktivnost obrambe pred
                           agresorjem.</p>
                        <p>Vznemirjena mednarodna javnost je ves čas prek svojih tiskovnih agencij –
                           o tem ste se najbrž sami lahko prepričali -, tako BBC, SKY NEWS, CNN,
                           CBS, Radio Canada, ÖRF, CDF in mnoge druge ter novinarje teh agencij
                           večkrat opravila intervjuje s predstavniki zunanjega ministrstva
                           Republike Slovenije.</p>
                        <p>V noči z 28. na 29. junij je potekal sestanek predsednika predsedstva. To
                           je ta sestanek, o katerem sem maloprej poročal, Republike Slovenije
                           Milana Kučana in zunanjega ministra Republike Slovenije s skupino
                           zunanjih ministrov. No, slovenska delegacija se je udeležila sestanka z
                           evropsko delegacijo, da bi preprečila enostransko informiranje ministrov
                           s strani beograjske vlade in seveda iz še mnogih drugih razlogov, ki so
                           bili v prejšnjem ekspozeju že omenjeni. V ta namen je slovenska
                           delegacija trem predstavnikom izročila posnetke bojev, ki pričajo o
                           brutalni agresiji Jugoslovanske armade na ozemlju države Slovenije.</p>
                        <p>Danes, 29. junija, je zunanje ministrstvo poslalo pismo gospodu Jacquesu
                           Poosu, predsedniku Ministrskega sveta Evropske skupnosti, kjer smo ga
                           obvestili, da se agresija kljub dogovoru o prenehanju sovražnosti v
                           Sloveniji nadaljuje, in izrazili smo prepričanje, da bo o tem obveščen
                           Ministrski svet Evropske skupnosti. Prav lepa hvala. /Ploskanje./</p>
                     </sp>
                  </div>
                  <div xml:id="div.1.1.1.6" ana="#PAR.TDR" corresp="#toc.1.6">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Prosim še predsednika Izvršnega sveta, gospoda Peterleta, da mogoče poda
                              <title>splošni pogled na problematiko in položaj
                           Slovenije</title>.</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovane poslanke in poslanci! Ob osamosvojitvi oziroma ob proglasitvi
                           Slovenije je slovenska vlada razpustila prejšnje skupine, ki so
                           pripravljale projekte za osamosvojitev, in imenovala skupino 7 ljudi, ki
                           naj bi uveljavljali osamosvajanje oziroma koordinirali te zadeve na
                           posameznih področjih. Lahko bi rekli, da sedaj ta skupina deluje v nekem
                           smislu kot vojni kabinet vlade.</p>
                        <p>Dovolite kratek sprehod skozi nekatera področja, za katera mislim, da jih
                           je treba posebej omeniti.</p>
                        <p>Najprej se bom ustavil pri gospodarstvu, pri njegovem funkcioniranju.
                           Zaenkrat v sami proizvodnji ni prišlo do večjih zastojev, tudi ni prišlo
                           do večjih zastojev pri blagovnih tokovih, vključno z izvozom, čeprav so
                           na cestah številne blokade. Na intervencijah, s katerimi se obračajo na
                           nas posamezna podjetja, poskuša posebej Ministrstvo za industrijo urejati
                           zadeve v koordinaciji z Ministrstvom za notranje zadeve in najdejo
                           sprotne rešitve, tako da so ti tokovi čim manj prizadeti. Težave zaradi
                           blokad so, vendar to zaenkrat res ne pomeni večjih zastojev. Naj omenim
                           tudi to, da se je del industrije zelo hitro preusmerilo, zelo odgovorno,
                           na delo za potrebe naše Teritorialne obrambe oziroma za vojne potrebe teh
                           dni.</p>
                        <p>Drugo področje je področje denarja. Verjetno ste slišali o teh zadevah iz
                           poročil o reakciji Narodne banke Jugoslavije. Povedati pa je treba, da
                           kljub sprejetim ukrepom na Svetu guvernerjev proti Sloveniji in Hrvaški
                           trenutno še niso potrebni takojšnji protiukrepi. Te bomo sprejeli takoj,
                           ko bomo ugotovili, kakšne bodo konkretne reakcije Narodne banke
                           Jugoslavije, ko bo treba vrniti najete dinarske kredite oziroma ko naj bi
                           Narodna banka Jugoslavije odobrila nove. V skrajnem primeru bomo
                           prisiljeni prevzeti kreiranje knjižnega denarja, vendar v okvirih, ki
                           bodo znani na zveznem nivoju.</p>
                        <p>Kar zadeva ukrep ustavitve dobave nove gotovine, lahko ugotovimo, da je
                           zaenkrat založenost z dinarskimi bankovci dobra, zadostna, če pa bi jih
                           pričelo primanjkovati, bomo v obtok pričeli dajati tudi natisnjene
                           bone.</p>
                        <p>Glede na zgornje dodajam, da je danes Banka Slovenije napisala pismo
                           Narodni banki Jugoslavije kot tudi vsem ostalim narodnim bankam po
                           republikah in pokrajinah, v katerem opozarja guverner Banke Slovenije na
                           nezakonitost sprejetih ukrepov, predvsem iz razloga, ker Banka Slovenije
                           konkretno spoštuje vse monetarne ukrepe in ker je tudi Vlada Republike
                           Slovenije pred skupščino poudarila, da bomo v prehodnem obdobju tako tudi
                           ravnali.</p>
                        <p>Glede preskrbe bi povedal naslednje. Potekala je več ali manj normalno,
                           če izvzamemo tisto mrzlico, ki je nastopila takoj na začetku. Do manjših
                           zastojev je prišlo zaradi postavljenih blokad, ki so onemogočile dobavo
                           blaga. Tu pri preskrbi mislim na tiste nujne, vsak dan potrebne
                           življenjske artikle. Drugače je seveda z drugim blagom, ki ga ne
                           potrebujemo vsak dan in kjer ta čas ni posebnega interesa po nakupih.</p>
                        <p>Zaradi blokad oziroma situacij, ki sem jih omenil, je prišlo do
                           sproščanja blagovnih rezerv v nekaterih občinah. Republiška vlada je iz
                           podobnih razlogov intervenirala s sprostitvijo tržnih rezerv sladkorja,
                           soli in jedilnega olja. V svojih navodilih pa je minister za trgovino
                           opozoril trgovine, naj se ne omejuje prodajnih količin blaga, ker za to
                           ni nobenega razloga. Opozoril pa je tudi potrošnike s posebno izjavo, da
                           razpolagamo z zadovoljivimi količinami osnovnih živil in naftnih
                           derivatov, zaradi česar ta čas res ni potrebna nakupovalna mrzlica.</p>
                        <p>Pri prometu in zvezah izpostavljam naslednje. Razen štirih pošt
                           obratujejo vse pošte v Sloveniji, ne obratujejo pošte na letališču Brnik,
                           Središču ob Dravi, Ormožu, Mariboru, Carinska pošta. Kar zadeva
                           radiotelevizijo, je treba povedati, da je armada izklopila oddajnik Krim,
                           tako ne oddaja tam 2. in 3. program ter Glas Ljubljane, montiran pa je na
                           drugi lokaciji mobilni oddajnik in gre za oddaje na 44. kanalu 1.
                           programa. Telekomunikacije delujejo normalno, razen tistega dela, ki je
                           izpadel zaradi diverzije Jugoslovanske armade, vendar ta omejitev, to
                           zmanjšanje povezav ne prizadeva Slovenije.</p>
                        <p>Pri družbenih dejavnostih lahko povemo, da delujejo prilagojeno trenutnim
                           razmeram. Zdravstvo je sprejelo vse tiste ukrepe, ki omogočajo delovanje
                           zdravstvenih ustanov v izrednih razmerah. S triažo je sprostilo posteljne
                           in druge kapacitete in je pripravljeno za sprejem vseh ranjenih,
                           poškodovanih in obolelih. Tu doslej ni prihajalo do težav. Zdravstvo
                           deluje v skladu z mednarodnimi konvencijami in v skladu z moralnimi in
                           etičnimi načeli. Oskrbuje civilno prebivalstvo ter vojaške osebe, ne
                           glede na njihovo pripadnost. Je pripravljeno za delovanje v vseh
                           razmerah. Republiško ministrstvo za zdravstvo daje sprotna navodila za
                           delovanje zdravstvenih organizacij in za racionalno uporabo zdravil in
                           drugega materiala.</p>
                        <p>Šolske ustanove so začasno prenehale opravljati sprejemne in
                           diferencialne izpite in jih prelagajo na kasnejši čas, v skladu s sklepom
                           Izvršnega sveta in lastnimi sklepi.</p>
                        <p>Povedati je treba še pri Ministrstvu za promet, da se zelo angažira pri
                           reševanju problematike ljudi, turistov, tujih državljanov, ki so zastali
                           na našem ozemlju, in tudi ta problem se postopno rešuje, predvsem s
                           pomočjo prevozov z vlakom.</p>
                        <p>Rad bi ob koncu povedal še nekaj. Slovenci po svetu so izredno solidarni
                           s tem, kar počnemo. Izvajajo številne akcije v državah, kjer živijo.
                           Najmočneje poteka sedaj kampanja za Slovenijo v Združenih državah
                           Amerike, v Kanadi in Argentini. Vse, ki jih lahko dosežemo po zvezah,
                           informiramo, podrobneje pošiljamo informacije na društva, na posameznike,
                           na časopise in podobno. Ti naši ljudje delajo tam izredne zadeve, s
                           protesti, zahtevami do svojih vlad, parlamentov in drugih ustanov. Kup
                           teh poročil je čedalje večji, nisem pa prej omenil Evrope, kjer v
                           Avstriji, Italiji, Nemčiji, Franciji in na Švedskem potekajo podobni
                           procesi. Mi začenjamo sedaj tudi z akcijo zbiranja denarne pomoči, ki bo
                           zelo potrebna, ki je potrebna že zdaj za bojevanje in za odpravo posledic
                           te nesreče kasneje.</p>
                        <p>Ministri, ki sodelujejo v tej skupini, so prisotni. Prisoten je tudi
                           guverner Banke Slovenije, gospod Arhar, tak oda vam bodo ti ljudje lahko
                           povedali veliko več, če bi bila vprašanja na katerekoli od teh tem.</p>
                        <p>Dovolite na koncu nekaj zelo osebnega. Številni ste mi danes za rojstni
                           dan čestitali. Opravičujem se, ker pač nisem odgovoril, se pa vsem
                           zahvaljujem s tega mesta. /Ploskanje./</p>
                     </sp>
                  </div>
                  <div xml:id="div.1.1.1.7" ana="#PAR.TDR" corresp="#toc.1.7">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Ker so s tem uvodna pojasnila in prezentacije izčrpane, bi predlagal, da
                           preidemo na <title>razpravo</title>. Predlagam približno tako metodo:
                           mogoče bi najprej razpravljali o posameznih temah, tako kot so bili
                           prezentirani posamezni referati, in bi o njih poskušali opredeliti svoja
                           stališča in končno bi jih sprejeli. Če se strinjate s tem, bi prosil za
                           ta način.</p>
                        <p>Gospod Capuder me je opozoril, da bi morali skupščino začeti z
                           enominutnim molkom, na kar me opozarja kot minister za kulturo. Sam sem
                           menil, da bi to bilo opravljeno, ko bi končali razpravo o teh zadevah, če
                           pa mislite, da bi to morali takoj opraviti, pa lahko to opravimo takoj.
                           Prosim za minuto molka. /Minuta molka./ Slava!</p>
                        <p>Zdaj bi predlagal, da najprej razpravljamo o problemih, ki sta jih
                           predložila ministra Janša in Bavčar. Mogoče bi opozoril, da bi bilo treba
                           nekatere stvari in vprašanja posebej izpostaviti, vsaj da zavzamemo
                           stališče oziroma opredelimo svoja stališča do njih. Ta so naslednja: ali
                           je pravilna odločitev za odpor, upravičenost ukrepov,kam nas to pelje,
                           ali imamo izglede za uspeh na tem področju s sedanjimi metodami, ali je
                           bila pravilna naša ocena, da ne bo take reakcije vojske, do katere je
                           prišlo, ali je bilo to presenečenje ali ne, ali smo to vkalkulirali v
                           svoje načrte, kakšne reakcije Zahoda je mogoče pričakovati s tega
                           področja. Potem so še naslednja vprašanja: podpreti dosedanja stališča,
                           zavzeti se za mednarodno priznanje, obsodba agresije, sprožiti proces
                           mednarodne akcije za obsodbo agresije oziroma ustavitev, zahteva za
                           takojšen umik okupacijske vojske z našega območja, kakšni so izgledi za
                           varovanje meje. Tako približno sem na kratko povzel iz razprav, kar ne
                           pomeni, da je to izčrpen seznam. Prosil bi, da bi se mogoče najprej o teh
                           stvareh opredelili.</p>
                        <p>Izvolite, gospod Schwarzbartl.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN ANTON SCHWARZBARTL:</speaker>
                        <p>Spoštovano predsedstvo, spoštovani člani parlamenta!</p>
                        <p>Mogoče je razlog, da sem dvignil med prvimi roko, tudi v tem, ker
                           dejansko slabo slišim in imam težave pri tem, ko moram primerjati
                           določene tekste, ki so bili danes izneseni.</p>
                        <p>Danes sem bil na pogrebu vojaka Teritorialne obrambe. Padel je v
                           Domžalah. To je občina, v kateri sem župan. Doživel sem zvezo med
                           življenjem in svobodo. In svoboda je zame dragocena vrednota, ki ima tako
                           visoko ceno kot samo življenje. Življenje pa je dar, pravimo, ki ga ne
                           izbiramo sami in nad njim nimamo oblasti.</p>
                        <p>Zato ne morem biti pri svojem odločanju – in zdi se, da bomo danes morali
                           nekaj odločiti – površen. Ne morem si dovoliti, da po nemarnem zapravimo
                           že pridobljene pozicije v svetu, v Jugoslaviji, na osnovi že sprejetih
                           aktov o osamosvojitvi, kjer sem se do njih nekako opredelil in jih
                           sprejel. Sprejeli smo jih s tako ali drugačno večino. Ne morem tudi
                           odstopiti od tega, kar je že doseženega na vojaških področjih. In me je
                           stalo precej vojne škode, materiala in na drugi strani življenj. In tako,
                           če tega ne morem kar tako pozabiti, bi v zvezi s svojimi stališči in
                           sklepi, ki jih bom še lahko sprejel, vprašal naslednje: Ali imam možnost,
                           da kaj izvem o boju interpretacij, za katere smo tukaj slišali, da se
                           bijejo med Evropo in nami. Rečeno je bilo: boj interpretacij. Ne vem pa
                           niti, med kom pravzaprav natančno teče ta boj. Če je kakršenkoli boj
                           interpretacij, potem je tu nekaj nejasnosti in mirnost ni umestna. Gospod
                           minister nas je pozval, naj bi bili mirni. Jaz pa pravim, da ni mirnost
                           umestna in tega priporočila ne morem sprejeti. Želim biti buden in
                           previden. Zato prosim še enkrat, ali je možno, da, prvič, dobim zapis
                           dogovora v Zagrebu na klop, da vidim, kaj se je tam v resnici
                           pogovarjalo. In drugič, da dobim predloge, ki so bili podani s strani
                           obrambnega in notranjega ministra, v obliki odgovorov na tista pisanja,
                           ki sem jih dobil na klop kot vprašanja. In zahtevam, vsaj zase, nekaj
                           časa, da se lahko s temi papirji soočim, da jih med seboj primerjam, da
                           se morda v klubu posvetujem, zato ker ne znam ponoviti tega, kar sem
                           slišal. Jaz sem že izgubil povezovalno nit. Šele potem bi morda odločal,
                           če bom res moral odločati. V nasprotnem primeru nimam o čem odločati. Jaz
                           sem se odločil, v tem parlamentu sem glasoval. Resolucije, zakone in tako
                           dalje sem sprejel in za njimi stojim. Nimam česa spreminjati. Če pa kdo
                           želi, da bi karkoli spremenil, potem pa bi zelo rad, kar se mene tiče, da
                           ne zapravljam po nemarnosti te svoje priložnosti, videl to na mizi, da
                           lahko primerjam. To je moja prošnja, ne pa diskusija. Za diskusijo, če bo
                           treba, se bom še prijavil. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Zdaj trenutno najbrž nimamo na razpolago oziroma nimamo možnosti, d bi
                           vam posredovali neposredne zapiske s teh razgovorov. Mislim pa, da jih
                           bomo verjetno lahko dobili in bomo zapise teh razgovorov tudi dali na
                           razpolago, vsaj mislim, da je to možno.</p>
                        <p>Prosim, naslednji govornik.</p>
                     </sp>
                     <sp who="#sp.VoljčBožidar">
                        <speaker>DR. BOŽIDAR VOLJČ:</speaker>
                        <p>Spoštovani gospod predsednik, spoštovano predsedstvo, spoštovane poslanke
                           in poslanci!</p>
                        <p>V novejši zgodovini se mi je misel večkrat ustavljala ob Izraelu in
                           vselej me je najbolj pretreslo to, da so ga en dan po tem, ko je
                           razglasil svojo neodvisnost, napadli njegovi sosedje. Nikdar si nisem
                           mislil, da bo naša Slovenija prišla kdajkoli v podoben položaj, čeprav
                           živimo tukaj pravzaprav že poldrugo tisočletje in se tu nismo naselili
                           tako kot Izraelci. Tisto, kar najbolj navdušuje pri njihovi zgodbi, je
                           to, da so vzdržali, čeprav so bili napadeni naslednji dan. In če potegnem
                           paralelo še naprej, se tudi mi doslej nismo slabo odrezali. Menim, da nam
                           dosedanje ravnanje lahko da dovolj razlogov, da naše hrbte, ki jih imajo
                           raje sključene kot zravnane, zravnamo in na noben način ne odnehamo, tako
                           kot smo sklenili prejšnji teden, čeprav je treba priznati, da v iskanju
                           podpore po svetu ostajamo in bomo verjetno še nekaj časa ostali fizično
                           sami. Zaradi tega je poziv, da vzdržimo, najbrž toliko bolj krut, pa
                           zaradi tega tudi toliko bolj potreben.</p>
                        <p>Menim, da v dosedanji politiki vlade in predsedstva, tako kot smo danes
                           tu slišali, nimamo kakšnih velikih razlik in razhajanj med seboj. Menim
                           pa, da bi bilo, glede na to, kako so ljudje reagirali na nejasnosti
                           medijskih sporočil, treba skrbeti za to, da bi bila poročila kratka, zelo
                           jasna in bolje je, da so bolj pogosta, kot pa na primer, da so širša.
                           Tako zaenkrat menim, da smo vsi enotni glede tega, kar smo prejšnji teden
                           sklenili, in da je pač danes čas, da glede na situacijo, ki se spreminja
                           iz ure v uro bolj na slabše kot na bolje, sprejmemo samo še kakšne
                           dodatne sklepe, ki pa seveda izhajajo iz tistega, kar smo se prejšnji
                           teden ob sprejetju neodvisnosti dogovorili. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Ribičič.</p>
                     </sp>
                     <sp who="#sp.RibičičCiril">
                        <speaker>DR. CIRIL RIBIČIČ:</speaker>
                        <p>Spoštovane kolegice in kolegi poslanci!</p>
                        <p>Težko bom izrazil – kot verjamem, da velja tudi za moje kolege, ki vodijo
                           stranke in poslanske skupine – vse tisto, kar se je dogajalo v teh dneh.
                           To bi rad izrazil po svojih močeh bolj kot vzdrževanje in temeljno
                           usmeritev tistega, za kar smo se zavzemali. Takoj, ko smo spoznali, da
                           gre za pravo agresijo in resno voljo, smo predlagali, da se ustavijo vsi
                           prestižni boji med strankami. Podobno je storila tudi vlada v senci, ker
                           menimo, da je politična enotnost tisto, kar je bistveno. Povedano bolj
                           direktno, manj politične enotnosti pomeni več človeških žrtev in daljše
                           boje. V teh dneh se je pokazalo, to so mi na ljubljanskih ulicah tudi
                           povedali pripadniki teritorialne enote in notranjih zadev, da je naša
                           prednost, da ni političnih nasprotij znotraj političnih strank, ko gre za
                           vsa temeljna vprašanja osamosvajanja Slovenije.</p>
                        <p>Drugo, na kar bi vas rad opozoril, je naše posebno ogorčenje, ko gre za
                           Slovence, za pripadnike slovenskega naroda, ki še naprej delajo v
                           Jugoslovanski armadi, tudi v njenem vrhu, čeprav nam je vsem jasno, da se
                           pokori narod, ki so mu doslej pripadali. Dali so tudi pobudo tej
                           skupščini, da spodbudi raziskovanje storjenih vojnih zločinov v teh dneh
                           med nesmiselno agresijo na Slovenijo, seveda ne glede na nacionalno
                           pripadnost storilcev. Prizadevali smo si, da bi dobili čim več podpore v
                           mednarodni javnosti, zlasti med strankami, s katerimi imamo dobro
                           vzpostavljene stike. Mnoge od njih imajo tudi resen vpliv na evropske
                           institucije. Tu imamo kar nekaj lepih uspehov. Naj mimogrede omenim, da
                           to zlasti velja za Italijo, za sodelovanje z Demokratično stranko levice
                           v Italiji. Pred nekaj urami se je podpredsednik Bekeš sestal s
                           predsednikom Ocetom, s Socialisti v Italiji, s SDP Hrvaške in tako dalje.
                           Doživeli smo pa nekaj tudi grenkih razočaranj. Tega ne pripovedujem
                           zaradi tega, da bi govoril o vplivu naše stranke, ampak hočem poudariti,
                           da je odnos do razumevanja našega problema in agresije na Slovenijo za
                           nas ta trenutek tisto merilo, preko katerega ne bomo mogli iti v naših
                           bodočih odnosih s strankami. Ena od njih je SDP Bosne in Hercegovine, ki
                           je v svojem sporočilu obsodila odcepitev in podprla napad na Slovenijo.
                           Če tovariš Marco Panella, radikalec transnacionalne stranke, bolje razume
                           naš trenutni problem in je to pokazal s prihodom v Ljubljano, kot recimo
                           tovariš Nijaz Duraković, potem pač ne bomo gledali na ideološko bližino
                           in sodelovanje v preteklosti, ampak odnos do tega za nas zelo usodnega
                           vprašanja.</p>
                        <p>Ko smo danes preverjali, kaj se dogaja na terenu, smo ugotovili, da imamo
                           po naši oceni najbolj razumen pristop, pristop, ki bi bil najbliže
                           tistemu, kar smo danes slišali v teh poročilih tukaj, v vseh tistih
                           sredinah, kjer je prišlo do najostrejših bojev, najhujših žrtev in kjer
                           je največja koncentracija Jugoslovanska armade, kjer je tudi največ še
                           tistih neizkoriščenih oboroženih sil Jugoslovanske armade. Medtem ko je
                           bilo, bi rekel, drugačno vzdušje, bolj radikalno, z večjimi zahtevami, v
                           drugih delih, kjer so v večji meri lahko to spremljali preko radijskih in
                           televizijskih sporočil.</p>
                        <p>To govorim zaradi tega, ker ta trenutek ni pomembno samo to, da se oceni
                           dosežene uspehe, ampak je treba te uspehe tudi zavarovati. Mislimo, da je
                           to ključna zadeva. Ocenjujemo namreč, da je danes, ko bivša SFRJ dokončno
                           razpada, ta zelo podobna ranjeni zveri, ki je zmožna zelo neracionalnih
                           in nepredvidljivih ukrepov. Pomembno pa je, da znamo s spretnostjo in
                           načelnostjo hkrati zavarovati doseženo in izhajati iz tistega, kar je
                           bilo doseženo v teh dneh.</p>
                        <p>Na podlagi kontaktov s terena in na podlagi mnogih sestankov vodstva SDP
                           Slovenije ocenjujemo naslednje:</p>
                        <p>Prvič. Izredno pozitivno ocenjujemo delovanje Teritorialne obrambe,
                           organov za notranje zadeve ter usklajenost vojaških in političnih
                           aktivnosti pod vodstvom Predsedstva Republike Slovenije in predsednika
                           Kučana ter ministrov Bavčarja in Janše. Naši člani, simpatizerji in
                           volivci ocenjujejo, da je pri tem državno vodstvo Slovenije pokazalo
                           veliko načelnost, spretnost in enotnost. Ne bi smeli dovoliti, da bi
                           posamezna enostranska, pomanjkljiva poročila in tolmačenja prispevala k
                           temu, da se pokvari ta enotnost.</p>
                        <p>Jaz izjavljam v imenu poslancev SDP Slovenije, da sprejemamo poročila, ki
                           smo jih tu slišali, in da podpiramo vse predloge, ki so jih v svojih
                           poročilih dali Milan Kučan, Lojze Peterle, Igor Bavčar, Janez Janša, dr.
                           Dimitrij Rupel, in tisto, kar je v to diskusijo doslej prispeval dr.
                           Bučar.</p>
                        <p>Drugič. Tudi mi menimo, da moramo izhajati iz tistega, kar je doseženega,
                           in da je za nas dokončnost in nesprejemljivost sprejetih parlamentarnih
                           odločitev o samostojnosti in neodvisnosti Slovenije nekaj, kar je sveto,
                           nedotakljivo in tega ni mogoče spreminjati, ker gre po naši oceni za
                           veren izraz tistega, kar je bilo sklenjeno na lanskem plebiscitu, kar so
                           sklenile vse državljanke in vsi državljani Slovenije.</p>
                        <p>Tretjič. Ocenjujemo, da je treba vse sile usmeriti v tem trenutku v to,
                           da se čim prej prekine agresija, ki je terjala ogromno žrtev, veliko
                           materialno, moralno, politično in drugačno škodo.</p>
                        <p>Na koncu bi rad izrekel spoštovanje vsem tistim, ki so se hrabro uprli
                           agresiji na Slovenijo, zlasti tistim, ki so v bojih izgubili življenje.
                           Rad bi čestital Teritorialni obrambi in policijskim enotam k uspehu,
                           državnemu vodstvu pa k učinkovitemu usklajevanju vseh vojaških in
                           političnih aktivnosti.</p>
                        <p>Kot smo zapisali v eni od izjav v zadnjih dneh, med mirom in vojno bi
                           izbrali mir, med mirom in svobodo pa smo se odločili za svobodo. No, in v
                           skladu s tako opredelitvijo nameravamo ravnati tudi v naprej. Hvala lepa.
                           /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima Jože Zupančič.</p>
                     </sp>
                     <sp who="#sp.ZupančičJože">
                        <speaker>JOŽE ZUPANČIČ:</speaker>
                        <p>Gospod predsednik, bom kratek. Težko mi je govoriti zaradi tega, ker sem,
                           enako kot vsi tu prisotni, čustveno izredno prizadet. To našo čustveno
                           prizadetost bodo verjetno bolje izrazili naši prijatelji, ki so tudi med
                           nami. Zato bom kratek.</p>
                        <p>V celoti podpiram vse, kar so storili v Izvršnem svetu, in prepričan sem,
                           da če bodo tako delali, pametno, spretno in tudi v korist nas vseh, bo
                           tako celoten projekt uspešen za nas. Tudi sem trdno prepričan, ker je
                           gospod predsednik rekel, naj se opredelimo tudi glede tega, kakšne imamo
                           možnosti, da se je v teh dneh pojavil in pokazal novi Slovenec, nič več
                           cagav in jamrajoč Slovenec. Tu se je pokazal drugačen: požrtvovalen,
                           samozavesten, takšen, ki žrtvuje ne samo svoje premoženje, on žrtvuje
                           tudi svoje življenje. V imenu njih in za njih, ki so nas tudi izvolili,
                           moramo takšno pot, kot smo si jo zastavili, nadaljevati.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Gospod Žakelj.</p>
                     </sp>
                     <sp who="#sp.ŽakeljViktor">
                        <speaker>VIKTOR ŽAKELJ:</speaker>
                        <p>Spoštovani predsednik, člani predsedstva, poslanke in poslanci!</p>
                        <p>Naj se tudi jaz v imenu naše stranke vključim v to razpravo z identično
                           vsebino, kot so jo izrazili že govorniki pred menoj. Uvodoma želim reči,
                           da je tisto, kar v naši stranki poudarjamo, naše prepričanje, da je treba
                           v tem in naslednjih tednih in mesecih ohraniti mirnost, skrajno treznost
                           v presojanju razmer in bežati od vsake evforije, tudi tiste, ki se
                           pojavlja v javnih nastopih, v tisku, ker prostor, čas in razmere bomo
                           obvladali le skrajno racionalno. Zato je naša temeljna preokupacija, da
                           bi skupno storili vse, da vojake zamenjajo diplomati. Dvomilijonski narod
                           ni v stanju preživeti konca te podivjane zveri, ki se lahko v vsakem
                           trenutku splaši. Ni slučajno, da je menda Kadijević izjavil, da se ne
                           boji slovenskega orožja in tudi ne hrvaškega. Tisto, česar se boji in za
                           kar ne ve, kako bo reagiralo, so ljudje. In če so ljudje – in so ljudje
                           in smo Slovenci edini kapital, edino sredstvo, v tej obrambi -, potem je
                           naša skupna dolžnost, da ta resurs, da to sredstvo do skrajnosti
                           varujemo. Varujemo ga edino na ta način, da to zvito bizantinsko politiko
                           premagamo z racionalno evropsko diplomacijo.</p>
                        <p>Drugo. Mislimo, da je treba, ne samo danes in tu, ampak tudi javno
                           izraziti priznanje za vojaške in obrambne rezultate, za velike
                           aktivnosti, za politične aktivnosti na mednarodnem in drugih področjih,
                           da je treba izraziti tudi osebna priznanja ljudem,ki ta čas nosijo glavno
                           breme te vsiljene nam vojaške operacije. Vsi hkrati se moramo zahvaliti
                           in izraziti priznanje, mi kot parlamentarci ljudem. Kolikor smo mi
                           preverjali, in smo preverjali, vsaj nekateri naši župani so sedaj na
                           najbolj izpostavljenih mestih, doživljajo enoglasno podporo občanov. To
                           je tista povezanost med ljudmi in politiko, med politiko in obrambo, ki
                           je pravzaprav izredna. Mislim pa, da je, če sem prav razumel domača in
                           tuja sredstva obveščanja, in ko sem tudi pozorno prisluhnil uvodnim
                           razlagam, ki jih podpiramo, in to, kar ste doslej uspeli prinesti na
                           mizo, da je treba nekatere stvari terminološko poenotiti. Pa ne gre
                           seveda za enko besedno igro, ampak za globoko vsebino, bolj zaradi
                           primera, kot za to, da bi v popolnem naštevanju – naj omenim dvoje,
                           troje. Mislim, da moram v izjavi, za katero predlagamo, da jo v odmoru
                           pripravimo, v katero bo vključeno vse to, kar je bilo že prej predlagano
                           s strani poslanca in sekretarja Janše, predsednika Kučana in drugih, take
                           pojme, kot je nesporno dovčerajšnja Jugoslovanska ljudska armada,
                           okvalificirati kot agresorja. To ne sme biti zgolj žurnalističen pojem,
                           ampak kvalifikacija, ki jo je sprejel ta parlament.</p>
                        <p>Prav tako zaradi mednarodne javnosti moramo jasno povedati, da je ta
                           agresor uporabil letalstvo s sredstvi, ki bojda niso običajna in so morda
                           celo protipravna, in to zoper civilno prebivalstvo, in a je bilo med
                           civilnimi žrtvami tudi veliko tujih državljanov.</p>
                        <p>Tretji naš predlog je, da oponiramo izjavam, ki smo jih dobili, ker je
                           treba najbrž že v parlamentu na podlagi argumentacije, ki jo imamo,
                           povedati, da niso naše oborožene sile prve uporabile ubijalskih sredstev,
                           strelnega orožja, ampak da je to začel, kot rečeno, agresor, če se
                           poenotimo in ta izraz naprej uporabljamo.</p>
                        <p>Četrto, kar bi predlagal. Glede na dejstvo, da se v vseh dokumentih, ki
                           smo jih doslej uspeli videti, Jugoslovanska armada sklicuje na sklep
                           Zveznega izvršnega sveta, mislim, da mora parlament ta sklep – veste,
                           katero stališče Zveznega izvršnega sveta imam v mislih – temeljito
                           presoditi. In če je pravzaprav to pokritje za agresijo na Slovenskem,
                           potem moramo storiti vse, da tudi gospoda Markovića in njegov Izvršni
                           svet okvalificiramo kot odgovornega za to nasilno početje v
                           Sloveniji.</p>
                        <p>Petič. Mislim, da je situacija takšna, da ni več prostora za nikakršne
                           iluzije. Tudi po mojem mnenju ni več nobenega časa in je iluzorna misel,
                           da bo razreševanje te krize in tega razmerja teklo v prihodnosti po
                           kakšni bolj mehki varianti. Zato plediram, da si ne delamo nikakršnih
                           iluzij glede jugoslovanskega denarja, ne glede naše možnosti plasmaja
                           proizvodov preko nekih bivših federalnih poti, niti glede uvoza. Mislim,
                           da moramo izbrati tisto trdo, nam vsiljeno osamosvojitveno varianto. V
                           nasprotnem primeru bomo zaradi zaupanja potegnili kratko tudi na
                           ekonomskem področju, kar za nami šele pride in bo zelo boleče.</p>
                        <p>In na koncu. Ne glede na to, da je situacija težka in bo najbrž še nekaj
                           časa, v naši stranki menimo, da je treba storiti vse, da bi naš parlament
                           in tudi organi naše vlade kolikor je mogoče normalno delovali tudi na
                           drugih, prav tako pomembnih področjih. Namreč na tistih, ki zadevajo
                           vprašanja, ki jih moramo nujno rešiti, če hočemo pognati naše gospodarsko
                           in družbeno življenje. Mislim, da je treba vse in se organizirati, da se
                           dela naprej – zopet zaradi primera – na lastninjenju, na
                           denacionalizaciji, na menjanju gospodarske strukture. Kajti tisto, kar bo
                           sledilo in kar ne bo nič manj boleče kot to sedaj, je ta ekonomija, so
                           problemi, ki jih je in jih bo ta agresija potencirala. Hvala lepa.
                           /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Školč.</p>
                     </sp>
                     <sp who="#sp.ŠkolčJožef">
                        <speaker>JOŽEF ŠKOLČ:</speaker>
                        <p>Hvala lepa za besedo. Spoštovani predsednik, gostje in poslanci!</p>
                        <p>Jaz sem najbolj žalosten zaradi tega, ker vojna terja žrtve, najprej
                           človeške, nato materialne in ne nazadnje povsem zamenjuje prostor za
                           politiko kot tisto dejavnost, ki naj ureja odnose med družbami, državami
                           in ljudmi. To pomeni, da danes ni mogoče toliko razpravljati o tem, ali
                           smo bili presenečeni ali nismo bili presenečeni. Sam vem, da bi bilo
                           neslavno ponavljati tiste stvari, ki sem jih mogoče kdaj govoril in pač
                           iz tega izhaja moj prav. Zdi se mi, da se je treba predvsem osredotočiti
                           nato, da pripravimo tak dokument, ki nam bo v naslednjih dneh omogočil
                           čim več manevrskega prostora v svetu in ki bo nedvoumno podprl vse tiste,
                           ki se sedaj, vsak pač na svojem področju, trudijo, da vzdržujejo to krhko
                           samostojnost države.</p>
                        <p>Mislim, da bi bilo treba sedaj najprej pohvaliti obrambo, ki je bila
                           narejena bodisi spontano bodisi organizirano. Govorim zelo odkrito,
                           zadeve so bile vseh vrst in si je treba hkrati prizadevati, da je tega
                           spontanega za naprej čim manj, ker to mogoče vodi do največjih žrtev.
                           Obramba, kot je bila organizirana, je bila velik dosežek. Večji dosežek
                           je bilo premirje, ki je bilo doseženo. Zdaj, ali je to premirje ali je to
                           zatišje, o tem se da diskutirati. Jaz mislim, da je treba z naše strani
                           poskušati vztrajati pri terminu premirje, biti do njega skrajno oprezen,
                           čeravno smo pač dobili na klopi te dokumente, ki govorijo, da gre bolj za
                           zatišje.</p>
                        <p>Tretja stvar, ki se mi zdi, da je dolgoročno najbolj pomembna, ki se je
                           zgodila v teh dnevih, je to, da nas svet zdaj obravnava kot partnerja. Tu
                           se na nek način, ponavljam za gospodom Ruplom in hudo je govoriti, da
                           mora teči kri za to, da te nekdo jemlje resno, da pač reče, tukaj pa res
                           gre za neko efektivno oblast. Zdi se mi, da je treba te dni navznoter
                           maksimalno izkoristiti to »korajžo«, ki je potrebna, navzven pa le biti
                           previden in vedeti, da to omogoča šele start za resna in dolgotrajna
                           pogajanja.</p>
                        <p>Prepričan sem, da potrebujemo veliko število zaveznikov v situaciji, v
                           kateri smo, in tudi, če bi bili v bolj ugodni situaciji, bi jih
                           potrebovali. Zato se mi zdi, da je kot prvo nujno podpreti ta predlog
                           dvanajsterice v tekstu, kakor je bil danes tu interpretiran, da ne bo
                           kakšnih dvoumnosti. Da si pač v tem pogledu naša stranka ali pa ljudje,
                           če so se seveda uspeli zbrati, smo razumeli, da če gre za to zamrznitev,
                           karkoli že pomeni ta termin, ljudem v svetu gre za zamrznitev, ne na
                           način, kakor je predlagal gospod Marković, ki je pač rekel, za tri mesece
                           nazaj, ampak od včeraj naprej. Kar je bilo doseženo, je bilo doseženo. Se
                           pa opravičujem, ker morda nekaj dni ne ločim med sabo, mogoče včeraj. V
                           glavnem, mogoče je zmedo vneslo ravno to, da oba predloga govorita o treh
                           mesecih, sta pa vsebinsko bistveno drugačna. Vsekakor bi bilo treba v tem
                           dokumentu na samem začetku, mislim, da je to lahko izven vsakega spora,
                           obžalovati vse nedolžne žetve na obeh straneh in med civilisti, in glede
                           tega ne bi smeli polemizirati.</p>
                        <p>Če se navežem nazaj na ključno, kar mora parlament narediti, na podporo
                           tej dvanajsterici, je treba iz te podpore marsikatero stvar tudi
                           poskušati zahtevati. Tu je bilo že rečeno o zahtevi za priznanje. Sam
                           težko ocenjujem, kaj to pomeni »zahtevati je potrebno«, ampak vsekakor je
                           pa treba zahtevati tudi opazovalce, ki naj nemudoma pridejo na naš
                           teritorij in na mestu samem vidijo, kaj se dogaja, da ni diskusije o tem,
                           kdo je kaj prekršil, kdo se drži dogovora in kdo se ne drži. Na ta način
                           bomo, če bomo uspeli doseči te opazovalce, zadevo internacionalizirali in
                           internacionalizacija našega problema bo v veliki meri, kar nam gre na
                           roko, predvsem zagotavljala več miru.</p>
                        <p>Moj predlog je tudi, da bi formirali skupino diplomatov, ki bi jih
                           poslali v svet, da pojasnjujejo, ne samo teh grozodejstev, ampak tudi
                           kompletno situacijo osamosvajanja Slovenije in probleme, ki so bili v
                           Jugoslaviji.</p>
                        <p>Naslednji moj predlog, ki bi ga lahko izvajali iz pomanjkljivosti
                           sedanjih dni, je, da se v skupščini izvede neke vrste koordinacija
                           strank, ki vsaj sprotno obravnavajo potrebne informacije in poskušajo
                           stranke, če imajo že omejeno svoje delovanje, angažirati v teh
                           stvareh.</p>
                        <p>Rad bi povedal, da smo tudi v naši stranki marsikaj poskušali v teh dneh.
                           Na začetku sem povedal, da je ta čas najmanj primeren za politiko, in ne
                           bi govoril o ljudeh, ki so bili angažirani znotraj tega, kar je država
                           organizirala. Tu je brez števila poslancev, ki so bili angažirani vsak v
                           svoji občini. Je nekaj županov v tistih ključnih občinah, kjer so se te
                           stvari dogajale. Mi smo predvsem videli pomanjkljivost situacije v tem,
                           da svet enostavno ni verjel, da se to dogaja in da ni bilo podatkov.</p>
                        <p>Do včeraj oziroma do danes dopoldne smo vzpostavili kontakte s 26
                           strankami v Evropi in jim pošiljali različne zadeve. Sem je prišel na
                           naše povabilo gospod Altissimo, ki pripada stranki, ki je sprožila
                           problematično zahtevo za menjanje meja. Prišel je sem, da pove, da tega
                           ne zahtevajo, in še več, da nas podpirajo v prizadevanjih za
                           samostojnost. Na Obali smo poslanci različnih strank prav tako skupino
                           italijanskih parlamentarcev prepričali v to, da morajo od svoje vlade
                           zahtevati, da bojkotira zvezno vlado, če ne preneha z nasiljem.</p>
                        <p>Ključno je, da imate kontakte v drugih republikah, da te ljudi obveščate,
                           kaj se tu dogaja. Tam je precej velika medijska blokada in ljudje
                           enostavno ne vedo, kaj se tu dogaja, ne vedo za razslojevanje armade, za
                           podporo od drugo oziroma za manjšo podporo armadi, je pa to zelo pomembno
                           bodisi za medije bodisi za kontakte, ki jih kdorkoli ima.</p>
                        <p>Iz tega prihaja niz koristnih informacij. Mi smo praktično vzporedno
                           dobili to, kar ste dobili na klopi. In na drugi poziv, ki je bil na
                           ekranu, so se oglasili iz Avstrije, kjer so dali tri telefonske številke
                           avstrijske televizije, kamor se je možno neprestano oglašati in
                           sporočati, kaj se tu dogaja, ker že ocenjujejo situacijo glede na izjavo
                           gospoda, ki vodi te posle, Kosa, če se ne motim, pozabil sem, kako se
                           piše, za dramatične. Eno stvar sem še pozabil med temi sklepi, se mi pa
                           zdi nujna, pozvati organizacije, da se izogibajo nizu teh malih…, da
                           enostavno iz konflikta z Jugoslovansko armado in zvezno državo ne
                           izpeljujejo zaključkov na vse jugoslovanske asociacije, da se poskuša o
                           teh asociacijah armado osamiti, tako kot tistega zadnjega, ki ne razume,
                           kaj se v Jugoslaviji dogaja, in to se mi zdi tudi pametno zapisati v ta
                           naš dokument. Hvala lepa. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>To pot bom poskušal biti še bolj kratek, kot sem običajno. In sicer,
                           menim, da se je Skupščina Republike Slovenije danes sestala, da bi
                           ugotovila popolno enotnost skupščine in vseh parlamentarnih in
                           izvenparlamentarnih strank v naslednjih sklepih:</p>
                        <p>Prvič. Skupščina Republike Slovenije podpira vse dosedanje ukrepe organov
                           Republike Slovenije.</p>
                        <p>Drugič. Organi oblasti Republike Slovenije so dolžni zagotoviti dosledno
                           izvajanje osamosvojitvenih aktov Republike Slovenije, pri čemer ne pride
                           v poštev nobeno odlaganje ali celo kakršenkoli suspenz teh aktov.</p>
                        <p>Tretjič. Skupščina Republike Slovenije kot vrhovni nosilec oblasti
                           zavrača ultimat štaba, ki ga je v imenu okupacijske in agresorske vojske
                           posredoval gospod Kadijević.</p>
                        <p>Če sprejmemo to ali nekaj podobnega, lahko sejo hitro zaključimo, saj smo
                           bolj potrebni na svojih mestih. Vlada pa naj v miru dela po zgornjih
                           smernicah. Tudi naša stranka je navezala stike po svetu. Tako je preko
                           grofa Lamsdorfa v Republiki Nemčiji dosegla, da je dal izjavo v imenu
                           liberalne internacionale. Prav tako smo navezali stike z avstrijskimi
                           liberalci in tudi drugod po svetu. Toliko imam povedati v imenu Liberalne
                           stranke. Hvala lepa. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Rode.</p>
                     </sp>
                     <sp who="#sp.RodePrimož">
                        <speaker>DR. PRIMOŽ RODE:</speaker>
                        <p>Spoštovani!</p>
                        <p>27.6.1991 navsezgodaj zjutraj, ko sem se prebil skozi blokade na
                           intenzivni oddelek, kjer delam, je bilo tam med osebjem, gre za mlado
                           osebje, v glavnem so to medicinske sestre, čutiti precej strahu. Kajti ta
                           mlada dekleta niso poznala občutka, kaj pomeni vojna, kaj pomeni vojno
                           stanje. Njihovi fantje so bili bodisi v okupatorski vojski bodisi pri
                           naših. Prihajale so na delo z majhno zamudo; to se je zgodilo prvič.
                           Vendar prišle so vse. V naslednjih 24 urah, delamo v turnusih, so
                           prihajale iz Pivke, Tržiča, ena tudi iz Sorice s kolesom. Težje je
                           postalo zvečer, ko je vidno pretresen slovenski policist pripeljal prve
                           ranjence. Tudi sam sem jih prvič videl. Mlade fante, poškodovane od meni
                           neznanega orožja. Rekel je, da je bila neka raketa, del rakete. Trije so
                           bili pripadniki JNA in en naš. Kirurgi so nastopili, anestezisti in naše
                           ekipe in zjutraj ob sedmih so se dobili na nočni kavi. Vsi štirje, to smo
                           lahko sporočili, so bili zjutraj izven življenjske nevarnosti. To sem
                           povedal zato, da povem, da slovenski zdravniki in medicinske sestre smo
                           vedno delali pošteno in požrtvovalno, ne glede na to, od kod je prihajal
                           nam zaupan bolnik ali ranjenec. Ta svetla tradicija je obstajala, sem jo
                           bral, in obstaja tudi danes. Obljubljamo, da nam ne bo žal prečutih noči,
                           psihične in telesne utrujenosti samo zato, ker smo odločeni, da živimo v
                           svobodni državi Sloveniji in da na ta način prispevamo k svetli podobi
                           naše države. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima Marjan Podobnik.</p>
                     </sp>
                     <sp who="#sp.PodobnikMarjan">
                        <speaker>MARJAN PODOBNIK:</speaker>
                        <p>Spoštovani!</p>
                        <p>V imenu Poslanskega kluba Slovenske kmečke zveze-Ljudske stranke želim
                           dati podporo in priznanje delovanju slovenske politične oblasti, še
                           posebno Izvršnemu svetu.</p>
                        <p>Povedal bi, da se je v okviru svojih zmožnosti tudi naša stranka
                           vključila v pomoč, posebno pri sodelovanju pri preskrbi z osnovnimi
                           živili, in v druge aktivnosti, v sodelovanju z organi slovenske oblasti,
                           pa tudi v povezavi s sorodnimi strankami iz tujine. Dobili smo podporo
                           predstavnikov najmočnejše italijanske kmečke organizacije, gospoda
                           Mikolinija, predstavnikov avstrijske ljudske stranke, v pogovorih pa smo
                           tudi s predstavniki vzhodnoevropskih sorodnih strank in organizacij.</p>
                        <p>Glede vprašanj predstavnikov Evropske skupnosti in odgovorov podpiram
                           gospoda Schwarzbartla, da je treba imeti natančne informacije oziroma da
                           je sprejemljiva le pobuda o0 pogajanjih za naprej, nikakor pa ne za
                           kakršnekoli moratorije za že sprejeta stališča Slovenije.</p>
                        <p>Predlagam, da čim prej danes oblikujemo konkretna stališča, kot so bila s
                           strani predstavnikov vlade že predlagana in jih tudi sprejemamo, saj je
                           bil to cilj, po mojem mnenju, te današnje izredne seje, predvsem pa, da
                           se zavrne ultimat vrhovne komande posebno v točki 6.</p>
                        <p>Na koncu bi povedal še to, da naši ljudje – člani, simpatizerji, po
                           terenu zahtevajo in spodbujajo k absolutnemu vztrajanju pri sprejetih
                           odločitvah in ukrepih in v imenu stranke želim dati tudi vse priznanje
                           vojakom slovenske vojske, pripadnikom slovenske policije in vsem, ki na
                           kakršenkoli način pomagajo slovenskim organom pri obrambi Slovenije.
                           Hvala. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala.</p>
                        <p>Besedo ima gospod Feltrin.</p>
                     </sp>
                     <sp who="#sp.FeltrinFranci">
                        <speaker>FRANCI FELTRIN:</speaker>
                        <p>Spoštovani predsednik, spoštovano predsedstvo, spoštovani zbor!</p>
                        <p>Ker sem prej vodil sestanek Demosa, kjer so se izoblikovali sklepi, bi
                           jih tu tudi podal, in sicer: naj se takoj prevzame efektivna oblast v
                           Sloveniji, da se po možnosti prosi za pomoč tujino, v obrambnem smislu,
                           da skupščina zaseda in sprejme potrebne sklepe, če je treba - mislim, da
                           bo sprejemala sklepe do konca okupacije -, umik Jugoslovanske ljudske
                           armade takoj, in to brezpogojno. Peto pobudo pa dajem sam, in to je, da
                           se preimenuje Teritorialno obrambo v Slovensko vojsko. Povedal bi, kaj me
                           je do tega privedlo, pa mi ne zamerite. Ko sem odhajal od doma, je sin
                           čistil orožje, ker je prišel na kratek oddih. Bil je zelo žalosten in je
                           rekel: »Oče, povej vašemu zboru, da sem zelo žalosten, ker ste morali
                           kupiti najslabše orožje, namesto da bi imeli boljše.« Sin je bil na
                           Ljubelju. Bili so tudi njegovi prijatelji tam, bili so tudi na Jezerskem,
                           zato imam korektno informacijo, kar me je zelo sram. Sin še pravi:
                           »Poglej, kakšno uniformo imam, kakšne imam čevlje, kakšne hlače, ker smo
                           škrtarili in smo razsipavali drugje. In danes se nam to maščuje.«</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Gospod Pahor.</p>
                     </sp>
                     <sp who="#sp.PahorBorut">
                        <speaker>BORUT PAHOR:</speaker>
                        <p>Vsebinsko nimam kaj dodati k temu, kar je rekel šef stranke dr. Ciril
                           Ribičič. Sam se oglašam s kratkim predlogom, ki ga želim tudi kratko
                           utemeljiti.</p>
                        <p>Zelo podpiram mnenje, da je nastopil pravi čas, da celotna slovenska
                           diplomatska inteligenca, Ministrstvo za zunanje zadeve, parlament in
                           predsedstvo prediskutirajo in dogovorijo načrt aktivnosti za uspešno in
                           čim hitrejšo dosego mednarodnega priznanja. Zaradi izjemnih razmer in
                           zaradi uspešnosti predlagam, da danes naša skupščina sprejme sklep, s
                           katerim bi zavezala Komisijo za mednarodne odnose, da na zaprti seji ta
                           načrt tudi prediskutira. Zato predlagam, da se te seje, ki naj bo
                           sklicana čim prej, udeležijo dr. Dimitrij Rupel in Lojze Peterle,
                           razpoložljiva diplomatska inteligenca in drugi strokovnjaki ter, če je le
                           mogoče, šefi strank in po možnosti član predsedstva. Cilj take seje bi
                           bil dogovoriti načrt aktivnosti. Verjamem, da mnogi menite, da bo zaradi
                           težke napovedljivosti dogodkov težko doseči nek konsistenten načrt, pa
                           vendar v izogib netaktnosti in v izogib nepotrebnim potezam bi veljalo
                           tak načrt sprejeti. Na tem sestanku bi se najprej temeljito informirali.
                           Mislim, da tudi ko gre za zunanjepolitične aktivnosti, temeljitega
                           informiranja še vedno primanjkuje, da uskladimo aktivnosti med
                           parlamentom, predsedstvom in strankami. To se mi zdi še posebej pomembno,
                           ker vidimo, da danes mnogi od vas poudarjate, da stranke zelo aktivno
                           delajo v zunanji politiki. Zdi se mi pomembno, da končno uskladimo
                           lobiranje slovenskih predstavnikov po svetu, tudi tistih, ki so včeraj na
                           Slovenskem svetovnem kongresu poudarili svojo privrženost slovenski
                           suverenosti, in da ne nazadnje dogovorimo morebitne posebne ukrepe za
                           zavarovanje neodvisnosti države Slovenije na zunanjepolitičnem
                           področju.</p>
                        <p>Spoštovani predsednik, kolegice in kolegi! Predlagam, da tak sklep
                           sprejmemo in pooblastimo komisijo in predsednika, gospoda Šinkovca, da
                           komisijo čim prej skliče, v sodelovanju z zunanjim ministrom in
                           predsedstvom.</p>
                     </sp>
                  </div>
                  <div xml:id="div.1.1.1.8" ana="#PAR.TDR" corresp="#toc.1.8">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. To je sugestija, s katero se popolnoma strinjam in sem jo že
                           sam nameraval predlagati, da bi že med razpravo imenovali
                              <title>redakcijsko skupino</title>, ki bi te sklepe o tem dokumentu
                           nekako povzela.</p>
                        <p>Če se s tem strinjate, bi predlagal naslednje poslance: Toneta Peršaka,
                           Dareta Voljča, Jožefa Školča in dr. Leona Krefta. Ali se strinjate s tem?
                           Še Starman. Mislim, da ni treba dati na glasovanje sklepa, razen če vi
                           zahtevate. <stage type="debate">(Ne.)</stage> Hvala lepa. To skupino prosim, da si
                           pozorno beleži stvari.</p>
                        <p>Besedo ima dr. Toplak.</p>
                     </sp>
                  </div>
                  <div xml:id="div.1.1.1.9" ana="#PAR.TDR" corresp="#toc.1.9">
                     <sp who="#sp.ToplakLudvik">
                        <speaker>DR. LUDVIK TOPLAK:</speaker>
                        <p>Hvala lepa, gospod predsednik.</p>
                        <p>Želel sem predlagati, da bi pripravili zaključni dokument današnjega
                           zasedanja, v katerem bi izrazili predvsem <title>potrditev vseh
                              aktivnosti</title>, ki so jih državni organi in civilno prebivalstvo
                           na Slovenskem doslej izvajali v obrambo pred napadom. Dalje, da potrdimo
                           vsa danes podana poročila predsednika Kučana, predsednika Izvršnega sveta
                           Peterleta in ministrov Janše, Bavčarja in dr. Rupla.</p>
                        <p>Morebiti bi posebej zadolžili eno od sedanjih komisij, zlasti Komisijo za
                           mednarodne odnose, ali pa morda imenovali posebno komisijo, ki bi
                           koordinirala vse najrazličnejše aktivnosti, ki so pred slovenskim
                           parlamentom v pogojih vojne.</p>
                        <p>Zadolžiti predsedstvo, da dela po določilih 23. poglavja Poslovnika
                           Skupščine Republike Slovenije.</p>
                        <p>Skupščina naj pošlje poziv vsem državljanom, civilnim asociacijam, zlasti
                           profesionalnim, da delajo v smeri zlasti internacionalizacije problema,
                           za obrambo domovine.</p>
                        <p>Dalje mislim, da je treba vključiti direktno, kar je že bilo pravkar
                           povedano, vplive in vidne profesionalne in druge Slovence v svetu, da bi
                           delali učinkovito tudi na področju mednarodnega priznanja, pri tem pa
                           menim, da bi bilo treba posebej poudariti določene izhodiščne postulate
                           tega dokumenta. To je, neodtujljivo in naravno pravico vsakega naroda do
                           samoodločbe, kar je tudi vsebovano v aktih Združenih narodov kot
                           tako.</p>
                        <p>Zahtevati takojšnjo prekinitev in pogajanja ter apelirati na mednarodno
                           priznanje Republike Slovenije kot države. Hvala lepa. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospa Bebler.</p>
                     </sp>
                     <sp who="#sp.LavtižarBeblerDarja">
                        <speaker>DARJA LAVTIŽAR BEBLER:</speaker>
                        <p>Spoštovani!</p>
                        <p>Če bi slovenska skupščina sprejela zamrznitev ali celo preklic ustavnih
                           samoosvojitvenih aktov, bi to pomenilo, da smo samovoljno in
                           nepooblaščeno prekršili dolžnost, naloženo s plebiscitno odločitvijo; da
                           ignoriramo dejstvo, da so številni – žal zdaj govorimo že o številnih –
                           za to samostojnost in suverenost nove lastne države izgubili življenje in
                           da smo končno nevredni, da bi še naprej sedeli v teh skupščinskih klopeh,
                           kajti s tem bi izgubili tudi sleherno kredibilnost kot najvišje
                           predstavniško telo republike. Poti nazaj torej ni. Seveda to ne pomeni,
                           da se odrekamo preudarnosti, strpnosti in skrbi, da ne bi z
                           nepremišljenimi potezami izpostavljali človeških življenj in premoženja.
                           Toda, ko bi zdaj odstopili od svojih legitimnih in tudi povsem legalnih
                           odločitev, bi lahko spet za cela desetletja zapravili možnost slovenskega
                           naroda, da realizira svojo samoodločbo.</p>
                        <p>Zavedati se moramo, da bi nas po takšni vdaji tudi po navidezni
                           razrešitvi sedanjih zaostrenih ali bolje rečeno okupacijskih razmer
                           srbski in črnogorski centralisti ter oblastniki in njihova armada prej ko
                           slej in še z večjo intenzivnostjo ter aroganco spet začeli izsiljevati,
                           izžemati in ustrahovati. Ta armada ni politično nevtralna, ampak služi
                           natančno opredeljeni ideologiji in političnim interesom. zato nam mora
                           biti jasno, da bi prej ko slej preprečila vse tiste gospodarske in druge
                           reforme, s katerimi bi Slovenci želeli vstopiti v skupino naprednih in
                           demokratičnih evropskih držav in s katerimi bi si želeli priboriti
                           enakopraven in izhodiščni položaj v eventualni gospodarski, carinski ali
                           kakšni drugi skupnosti. Nikakor pa ni nobenega razloga za kakšno
                           evforijo, češ da so doslej s svojim odporom že onesposobili ali vsaj
                           bistveno odvrnili agresorja od nadaljnjih drastičnih posegov in operacij.
                           Mislim, da moramo trezno presoditi dosedanji potek agresije in odpora ter
                           morda tudi ugotoviti, da so bili kdaj tudi kateri izmed ukrepov z naše
                           strani po nepotrebnem provokativni.</p>
                        <p>Toda zdaj takšne ocene niti niso najbolj pomembne. Pomembno je tudi
                           naprej pripadnikom naših sil in civilnemu prebivalstvu sugerirati, da je
                           treba ravnati strpno, premišljeno, a seveda tudi odločno. To je namreč
                           zelo pomembno zato, da prepričamo mednarodno javnost in še posebej
                           kompetentne mednarodne forume, od katerih je naša nadaljnja usoda tudi
                           odvisna, tako glede odvrnitve nadaljnje agresije kot tudi
                           mednarodnopravnega priznanja naše države. Prepričati jih moramo, da je tu
                           okupacija, da Jugoslovanska armada postopa brutalno zoper civilno
                           prebivalstvo in da tudi če bi se sklicevala na zvezno ustavo, pomeni
                           takšna njena dejavnost poseg zoper konstitutivni element, nekoč smo,
                           kakšen sarkazem, govorili celo o bratskih republikah dosedanje SFRJ,
                           torej ta njena dejavnost pomeni nezaslišano prekoračitev pooblastil.</p>
                        <p>Jasno je treba povedati, da je ta parlament svoje osamosvojitvene
                           odločitve sprejel na podlagi izredno visokega pozitivnega izida
                           plebiscita in da je to bila samoodločba našega naroda, obeh narodnosti in
                           prebivalstva Slovenije in pravica do samoodločbe naroda je temeljna
                           pravica, zajamčena z najvišjimi mednarodnimi akti.</p>
                        <p>Predlagam torej, da sprejmemo predloge, ki jih je predlagal predsednik
                           predsedstva, gospod Milan Kučan, in tudi druge predloge ter stališča, ki
                           so jih podali gospodje ministri in gospod Peterle.</p>
                        <p>In še tole. Pozdravljam sicer izrazito odgovornost in preciznost gospoda
                           Schwarzbartla, vendar se bojim, da nam Jugoslovanska armada ne bo
                           odobrila posebnega roka za lekarniško branje stenogramov. Dobro vem, za
                           kaj gre. In ob boju za interpretacije smo predvsem v vojni. In če že
                           govorimo o kakšni zamrznitvi, je treba zamrzniti sleherna strankarska
                           nasprotja.</p>
                        <p>Tudi sama se zavzemam za to, da bi v okviru možnosti skupščina in posebej
                           pristojna delovna telesa kontinuirano obravnavala nastale razmere oziroma
                           bi bila to morda koordinacija, kakor je predlagal pred tem gospod Školč.
                           Hvala. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Preden bi nadaljevali razpravo, je prosil gospod Bavčar, da bi dal še
                           neko obvestilo. Prosim.</p>
                     </sp>
                     <sp who="#sp.BavčarIgor">
                        <speaker>IGOR BAVČAR:</speaker>
                        <p>Gospe in gospodje!</p>
                        <p>Nič posebej nenavadnega za te razmere, vendar pa bi vas rad obvestil, da
                           je prišlo pred nekaj minutami do grobe kršitve premirja s strani
                           diverzantske skupine Jugoslovanske armade. Njeni pripadniki so na
                           križišču Šubičeve in Titove streljali proti skupščini. Milica jih je
                           prestregla na križišču pri Smeltu in eden od njih je ujet, drugi se je
                           zatekel v Smelt. Zdaj izvaja policija to blokado. Predlagal bi, domnevam,
                           da je to ena od načrtovanih provokacij, s katero se želi motiti tudi to
                           zasedanje, ki je bilo sicer sklicano na posebno tajen način, in če smem,
                           bi rad predlagal parlamentu, da svoje delo skrajša.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Tu imamo relativno dolg seznam razpravljavcev. Če menijo razpravljavci,
                           da so njihovi prispevki nujno potrebni, bi prosil, da svoje predloge
                           predložijo na čim krajši možni način.</p>
                        <p>Besedo ima gospod Tomažič.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Kot predsednik Komisije za poslovnik čutim dolžnost, da opozorim na
                           potrebo po sprožitvi nekega postopka, ki je po mojem mnenju tako logičen
                           in nujen, da bi ga lahko izpeljali že danes. Med tistimi, ki so nam
                           grozili tudi s tega mesta, in bojim se, da morda tudi sodeluje kdo pri
                           tem, kar se zdaj dogaja, je tudi delegat te skupščine Milan Aksentijević.
                           On je delegat v Zboru združenega dela, to je delegat volilne enote
                           aktivnih in civilnih vojaških oseb, zaposlenih v Jugoslovanski armadi. To
                           je tista skupina zaposlenih, ki naj bi skrbela za obrambo Republike
                           Slovenije. Jasno je, da že od 25. in še bolj od 27.6.1991 to ni več
                           Jugoslovanska ljudska armada, to je tista enota, zaposlena v obrambnih
                           silah, ki naj varuje Teritorialno obrambo oziroma, če smem tako reči,
                           oborožene sile Republike Slovenije ali celo ime, kot ga je predlagal
                           gospod Voljč. In to je tudi nova volilna enota delegata za Zbor
                           združenega dela v tej skupščini.</p>
                        <p>Predsedstvo Republike Slovenije je že pozvalo zaposlene v Jugoslovanski
                           armadi, da lahko podajo izjavo o lojalnosti in o tem, da so pripravljeni
                           delovati in se zaposliti v TO Slovenije. Kot je zdaj povedal gospod
                           minister Janša, se delegat Milan Aksentijević ni odzval. Mislim, da je s
                           tem izgubil svojo volilno bazo in da se je izločil iz te baze. Predlagam,
                           da če bi predsednik aktiviral člane Mandatno-imunitetne komisije Zbora
                           združenega dela, ki bi ugotovila, ali je njemu kot delegatu prenehal
                           mandat, da so nastopili pogoji iz 2. točke 29. člena Zakona o volitvah v
                           skupščino in da ni več delegat Skupščine Republike Slovenije.</p>
                        <p>Kasneje bodo nadomestne volitve, če bo komisija tako ugotovila in če bo
                           Zbor združenega dela danes se sestal in to potrdil, ali bo morda to na
                           naslednji seji. Kajti menim, da bi bili dolžni to narediti tudi iz
                           varnostnih razlogov, kajti ljudje zaupajo tej skupščini, mislim, da
                           zaupajo slehernemu delegatu, mislim pa, da delegatu Aksentijeviću ne
                           moremo zaupati in zato mislim, da je nujno, da se to zgodi še danes.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod Zakonjšek.</p>
                     </sp>
                     <sp who="#sp.ZakonjšekJože">
                        <speaker>JOŽE ZAKONJŠEK:</speaker>
                        <p>/Iz klopi - se ne sliši - ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvalalepa.</p>
                        <p>Besedo ima Plešivčnik.</p>
                     </sp>
                     <sp who="#sp.PlešivčnikDrago">
                        <speaker>DR. DRAGO PLEŠIVČNIK:</speaker>
                        <p>Zelo na kratko.</p>
                        <p>Postal bi sam sebi nezvest, če se ne bi ob tej priložnosti tudi tu
                           izpovedal. Več kot 25 let se na svojstven način zavzemam za mir. Ne vidim
                           razloga, da bi se temu načelu odpovedal zdaj, ko je ta vrednota življenja
                           ogrožena. Za njo se zavzemam zato, ker menim, da je mir hrepenenje
                           človeštva in da ga naj voditelji vodijo v to smer. Kar sem se danes lahko
                           posvetoval, so mi ljudje rekli: Želimo si miru in svojo Slovenijo.
                           Usmerimo naše napore, da to dvoje dosežemo. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Gospod Tomšič.</p>
                     </sp>
                     <sp who="#sp.TomšičFrance">
                        <speaker>FRANCE TOMŠIČ:</speaker>
                        <p>Hvala lepa, gospod predsednik. Spoštovani člani predsedstva, člani vlade,
                           spoštovani poslanci!</p>
                        <p>Tudi jaz bom skrajšal svojo razpravo glede na predsednikov apel, vendar
                           moram kot praktično edini predstavnik Socialdemokratske stranke izreči
                           nekaj besed o tem.</p>
                        <p>Prvič sem zelo zadovoljen, skoraj srečen, da je končno prišlo do tega, da
                           so vse stranke uvidele, kako potrebno je, da smo vsaj v najtežjem
                           trenutku enotni. Vse stranke, torej tudi tiste, ki so mislile, da bo ta
                           razvoj šel drugo pot. Tudi mi smo že pred nekaj dnevi apelirali na vse
                           socialdemokratske stranke Evrope, da nam v teh trenutkih pomagajo in oni
                           so v Evropskem parlamentu izdali izjavo, v kateri našo suverenost
                           podpirajo.</p>
                        <p>Morda bi omenil še zadevo, ki se je zadnje čase pojavljala glede
                           obnašanja Hrvaške. Mislim, čeprav morda to ni danes na dnevnem redu, da
                           bi morali na nek način bolj odločno, torej, na nek način Hrvaško
                           pridobiti, da bi jo prepričali, da se to, kar se dogaja danes nam, lahko
                           jutri njim da ne bo stala ob strani. Od vsega začetka, kot se spomnite,
                           pred letom in pol sem bil organizator prvega srečanja na Otočcu in vsi,
                           od Tuđmana do vseh teh ministrov, so takrat zagotovili, da ko pride res
                           ta trenutek, bomo potegnili skupaj. In zdaj sem seveda zelo
                           razočaran.</p>
                        <p>Morda še nekaj besed o tem ultimatu. Čeprav je nekaj točk sprejemljivih,
                           kar je že tudi gospod minister Janša povedal, vendar je nekaj smešno.
                           Običajno ultimat daje nekdo, ki je zmagal, nekomu, ki je bil poražen. Zdi
                           se, kot da smo za armado poraženci in to je tisto najbolj smešno. Zato
                           moramo biti zelo odločni in moramo zavrniti predvsem tiste točke, kjer
                           zahtevajo, da bi se z naših položajev, ki jih že imamo, umaknili, tako da
                           bi potem morali te položaje zopet zavzemati. Ponavljam, biti moramo zelo,
                           zelo odločni. Moramo biti za pogajanja, moramo dati armadi tudi časten
                           izhod iz te krize, torej ne smemo iti na vse ali nič, kar sem danes od
                           nekaterih poslancev slišal, to je popolnoma napačna politika. Mi ne
                           moremo nekoga, ki je dejansko močnejši, čeprav je trenutno tako,
                           potisniti v kot, da se potem še bolj brani. Mi mu moramo povedati, da smo
                           tukaj mi, da bomo tukaj ostali, tukaj smo tisočletja in bomo še naprej
                           ostali kot suverena dežela. Hvala lepa. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Spomenka Hribar.</p>
                     </sp>
                     <sp who="#sp.HribarSpomenka">
                        <speaker>MAG. SPOMENKA HRIBAR:</speaker>
                        <p>Srbi so zelo velik narod. Imajo krasno literaturo, imajo lepe pregovore
                           in tudi nekaj zelo pomembnih ukazov, eden med njimi je: »Ne dulji brate.«
                           Mislim, da smo vsi utrujeni, nekateri še posebej, dajmo sprejeti sklepe,
                           dajmo podpreti predsedstvo, vlado, in pojdimo domov. Hvala lepa.
                           /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Se še kdo prijavlja za besedo? Če ne, potem bi jaz, preden komisija
                           predloži osnutek teksta, ki naj bi ga sprejeli, še vprašal, ali ta zbor
                           meni, da mora Mandatno-imunitetna komisija že danes razpravljati o
                           mandatu poslanca Aksentijevića. Dajmo to na glasovanje. <stage type="debate">(Ni
                              treba.)</stage> Hvala lepa.</p>
                     </sp>
                     <sp who="#sp.SmoleJože">
                        <speaker>JOŽE SMOLE:</speaker>
                        <p>Imam samo en predlog, čeprav je ta seja zaprta, če sem pravilno razumel,
                           da bi takoj po sprejetju sklepov o tem obvestili javnost, vsekakor pa
                           pred deveto uro in da bi tudi, ker vidim, da je televizija prisotna, dali
                           v javnost razprave, ki smo jih vodili na tej seji.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>S tem se strinjam, da ta stališča objavimo pred deveto uro zjutraj. In
                           mislim, da je to potrebno zlasti glede na to, ker se ta tako imenovani
                           ultimat Kadijevića izteče točno ob 9. uri, 30. junija 1991. Je pa seveda
                           bolj težko izpolniti to zadevo, da bi objavili tudi vse govore, najprej
                           je potrebna redakcija vseh teh govorov in bo malce težko.</p>
                        <p>Odrejam desetminutni odmor.</p>
                     </sp>

                     <stage type="time">(Seja je bila <time to="1991-07-30T01:03:00" xml:id="stage.t.2">prekinjena ob 01.03</time> in se je <time from="1991-07-30T02:50:00" xml:id="stage.t.3">nadaljevala ob
                        02.50</time>.)</stage>

                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Spoštovani poslanci! Nadaljujemo sejo.</p>
                     </sp>
                  </div>
                  <div xml:id="div.1.1.1.10" ana="#PAR.TDR" corresp="#toc.1.10">
                     <sp who="#sp.BučarFrance">
                        <p>Komisija, ki smo jo imenovali, je pripravila <title>predlog
                              stališč</title>, ki ste jih vsi pismeno dobili. Lahko jih
                           preberemo:</p>
                        <p>Skupščina Republike Slovenije je na izrednem zasedanju 29. oziroma 30.
                           junija 1991 obravnavala položaj ob razglasitvi samostojnosti in agresiji
                           Jugoslovanske armade na ozemlje Republike Slovenije.</p>
                        <p>Skupščina Republike Slovenije se je seznanila s poročili predsednika
                           Predsedstva Republike Slovenije, gospoda Milana Kučana, predsednika
                           Izvršnega sveta Skupščine Republike Slovenije, gospoda Lojzeta Peterleta,
                           ministra za obrambo, gospoda Janeza Janše, ministra za notranje zadeve,
                           gospoda Igorja Bavčarja, in ministra za zunanje zadeve, gospoda dr.
                           Dimitrija Rupla.</p>
                        <p>Z minuto molka je počastila spomin padlim in sprejela naslednja
                           stališča:</p>
                        <p>To je predlog stališč, kot jih je oblikovala skupina.</p>
                        <p>Če smem svoje osebno mnenje povedati, menim, da 6. točka lahko postane
                           poseben sklep, ker je izrazito internega značaja. In če bodo to zunaj
                           ljudje brali, kaj skupščina nalaga, da se upoštevajo tudi predlogi, ki so
                           bili podani v razpravi, razprave pa še nihče ni bral in ne more vedeti,
                           kaj nalagajo. To je lahko samo interni sklep, če se strinjate. Če se
                           strinjate z vsebino, bi priporočil, da to še jezikovno in stilistično
                           oblikujemo.</p>
                        <p>Gospod Schwarzbartl želi besedo.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN SCHWARZBARTL:</speaker>
                        <p>Imam nekaj pomislekov. Pa mislim, da se usodi ne dam, da bi zaradi tega
                           hiteli, ker smo v taki situaciji in v takem času.</p>
                        <p>Tu piše, da so to stališča Skupščine Republike Slovenije. Jaz sem
                           pričakoval, da bomo imeli kakšne sklepe. To sem za sebe pač napisal.</p>
                        <p>Potem imam še en pomislek, da nismo v ničemer zavrnili tistega ultimata,
                           ki nam je bil postavljen s strani vojske. V tem besedilu sem prebral, da
                           ultimat zavračamo.</p>
                        <p>Potem me moti tudi naslednje. V 4. točki na koncu v zadnjih dveh
                           vrsticah: »Armada in zvezni organi za notranje zadeve dosledno spoštujejo
                           pogoje sklenjenega premirja.« Ali smo mi kakšno premirje že sklenili? Ne
                           vem. Tu piše »sklenjenega premirja«, to se pravi, da je že sklenjeno.</p>
                        <p>V 5. točki pa piše: »Skupščina Republike Slovenije soglaša s stališčem
                           predsednika predsedstva.« Mislim, da je bilo tolmačeno, »soglaša s
                           tolmačenjem predsednika Predsedstva Republike Slovenije, izrečenim v
                           zvezi s pogovori…« in tako dalje. Stališč jaz nisem videl.</p>
                        <p>V zvezi z ostalim nimam več pripomb.</p>
                        <p>Osebno menim, da bi morali to biti sklepi, ki dajejo moč in zavezujejo,
                           da bi moralo biti tu napisano še nekaj v zvezi z zavračanjem ultimata. Da
                           bi - ne vem, kako je s tem sklenjenim premirjem – morali jasno
                           definirati, ali je res že kakšno premirje sklenjeno in da gre za
                           tolmačenje predsednika Predsedstva Slovenije, izrečenim v zvezi s
                           pogovori.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala.</p>
                        <p>Prosim, da se do tega opredelimo.</p>
                     </sp>
                     <sp who="#sp.PeršakAnton">
                        <speaker>ANTON PERŠAK:</speaker>
                        <p>Mi smo pravzaprav ta stališča relativno hitro napisali. Pravim, relativno
                           hitro, ker nekaj časa smo se tudi pogovarjali, kako jih napisati in kaj
                           napisati. Rad bi povedal, da smo se odločili, da bomo iskali neko formo
                           sintetičnih stališč, zaradi tega, ker je bilo zelo veliko posameznih
                           predlogov. In če bi mi začeli izbirati – enega bomo posebej poudarili,
                           drugih ne -, bi seveda prišli do tega, da bi se takoj postavilo vprašanje
                           upravičenosti take ali drugačne selekcije. Zato smo, kot pravim, iskali
                           sintetično formulacijo.</p>
                        <p>Drugič, kar je zelo važno pri tem, tudi ta stališča so, kot je bilo
                           opozorjeno, bistveno namenjena spet tujim partnerjem, partnerjem v tujini
                           in tako naprej. Zaradi tega so pač posebej poudarjene formulacije, zlasti
                           tiste o naši pripravljenosti na političen način reševanja te zadeve,
                           postopek in tako naprej. Povedano pa je bilo tudi, če ste prebrali ali
                           sledili, da gre za nadaljnje postopke, ne za a priori postopke, ampak je
                           poudarek, da gre za nadaljnje postopke. Se pravi, kar je že doseženo,
                           tisto velja in pravilno je, tam smo naredili redakcijsko napako, za
                           katero sem najbrž kriv sam, ker sem slabo diktiral, »da sprejema«, »ne
                           sprejema«, kjer manjka »je«.</p>
                        <p>Pogovarjali smo se tudi o tem ultimatu. V bistvu, če ste pogledali, mi
                           pred sabo od dokumentov, kar jih imamo, imamo v bistvu sporočilo Tanjuga,
                           nimamo pa pred sabo dokumenta, vsaj mi ga nimamo, imata ga predsedstvo
                           ali vlada, ki bi bil naslovljen na nek organ, in bi bil ultimat izrečen
                           tako, »če ne boste do te in te ure naredili tega in tega, bomo mi
                           naredili to in to,« ampak je to poročilo, vsaj kar smo mi dobili. Ko smo
                           o tem govorili, smo rekli, da se na časopisno sporočilo najbrž ne moremo
                           sklicevati. To je edini razlog. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Gros se je prvi javil, potem pa…</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Moram povedati, da s tem papirjem nisem zadovoljen. Gospod Peršak je
                           rekel, da to ni ravno ultimat. To je ultimat, sicer ni časovno definiran,
                           ampak je ultimat. Ultimati so lahko na kratek, dolg, kratek, krajši ali
                           najkrajši ali neskončni rok. Torej, gospod Peršak, se sploh ne strinjam z
                           vami, da to ni ultimat. In predlagam, da ta ultimat zavrnemo. Tujim
                           partnerjem pravice, da smo pisali ta papir. Ni res. Pisali smo ga nam in
                           tudi tujim partnerjem. Ker smo ga pisali tudi tujim partnerjem, ga moramo
                           tako jasno napisati, da se bo vedelo, da tisto, kar je včeraj objavila
                           Hina in kar so svetovne agencije objavile, ni res. Treba je jasno in
                           glasno povedati, da tistega, kar je bilo v Zagrebu sprejeto, kar si je
                           gospod Kučan rezerviral, da bomo tukaj ratificirali, da to tudi naredimo,
                           da ne ratificiramo tistega. In sicer, v 2. točki piše takole: »Skupščina
                           Republike Slovenije sprejema poročilo in odobrava aktivnosti Predsedstva
                           Republike Slovenije.« To ni definirano. S tem se lahko vse pokrije ali
                           nič. Prav tako v 5. točki piše: »Skupščina Republike Slovenije soglaša s
                           stališčem predsednika Predsedstva Republike Slovenije, izrečenim v zvezi
                           s pogovori s predstavniki dvanajsterice v Zagrebu.« S tem smo pravzaprav
                           potrdili tisto, kar je bilo povedano, in gospod Kučan je danes, sam sem
                           bil na tiskovni konferenci, povedal pač drugače. Gospod Starman mi je
                           rekel, da je v 3. točki predlagal, da namesto »vztrajalo« piše, da
                           »dosledno izvajajo pri uresničevanju«, pomen besede »vztrajaš« je čisto
                           drugačen, potem narediš ali ne narediš tega.</p>
                        <p>Tudi jaz se pridružujem mnenju gospoda Schwarzbartla, da moramo sprejeti
                           neke sklepe, ki bodo zavezovali organe Republike Slovenije, ne pa
                           stališča. Stališče se lahko upošteva ali pa tudi ne. To je zelo ohlapen
                           pojem. Jaz sem v imenu Liberalne stranke predlagal, da ne pride v poštev
                           nobeno odlaganje ali kakršenkoli suspenz sprejetih odločitev, in
                           Liberalna stranka vztraja, da o tem še razpravljamo, sicer bomo
                           prisiljeni glasovati proti temu papirju. Mi smo majhna stranka, ampak
                           toliko, da se bo vedelo, da mi za to nismo bili. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Jaz bi samo opozoril, da tisti, ki predlagate drugačno
                           stališče, da bi tega poskusili tudi formulirati. Samo načelno govoriti,
                           mislim, da nam ne bo nič pomagalo in ne bomo prišli do zaključkov. To se
                           pravi, kdor ima predloge za spremembe, prosim, da jih formalizira in
                           predloži, drugače ne bomo mogli tega zaključiti.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Jaz se strinjam s pomisleki obeh predgovornikov, gospoda Ervina in
                           gospoda Grosa, in sicer najbolj pri 5. točki, kjer pravi, da Skupščina
                           Republike Slovenije soglaša s stališčem predsednika Predsedstva Republike
                           Slovenije, izrečenim v zvezi s pogovori s predstavniki dvanajsterice v
                           Zagrebu, čeprav je gospod Kučan lepo razložil in se v bistvu strinjam z
                           njegovo interpretacijo. Žal pa se mnogi niso, in tu obstaja dvom. Vemo,
                           da so si nekateri, posebno v drugih državah, popolnoma drugače to
                           razlagali in če bi sedaj mi to na nek način potrdili, bi ta dvom
                           nadaljevali. Mislim, da ni to naš namen. In ta misel je v bistvu izražena
                           v 2. točki, ki pravi: »Skupščina Republike Slovenije sprejema poročila in
                           odobrava aktivnosti Predsedstva Republike Slovenije…« in tako naprej,
                           čeprav gospod Gros s tem ni zadovoljen, jaz bi pa bil, mislim, da je to v
                           redu in res nimam pripomb. Tudi korektno smo danes slišali poročilo, samo
                           bojim se, da bi prvi stavek 5. točke lahko povzročil ponovno, in tudi med
                           našimi ljudmi, razočaranje in tako dalje. Predlagam konkretno, da se ta
                           prvi stavek 5. točke črta, drugi pa lahko ostane, torej, da »Skupščina
                           Republike Slovenije poziva dvanajsterico, da v Republiko Slovenijo…« in
                           tako dalje. Ampak to, da se pa strinjamo s stališčem predsednika, ki ga
                           lahko vsak drugače razlaga, če ni nekje točno napisano, mislim, da ni
                           dobro. In strinjam se tudi s tem, da bi uvodoma zavrnili ta ultimat
                           oziroma celo vse bodoče ultimate.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima gospod Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Glede na to, da ste me, gospod predsednik, pozvali, naj pismeno dam
                           predloge ali ustno definiram, bi predlagal, da se sestanejo predstavniki
                           klubov in zahtevo še enkrat prediskutirajo. Poslušajte, saj jaz razumem,
                           da vam je težko ob štirih zjutraj tu sedeti, vendar smo nekateri, ki smo
                           cele noči pokonci, pa bomo še, če bo treba. Ampak, ne moremo takih
                           papirjev sprejemati. Jaz enostavno ne morem te odgovornosti prevzeti
                           nase, ne morem. Bom pač še enkrat moral povedati, da mi tega ne moremo
                           sprejeti.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima Janez Kocijančič.</p>
                     </sp>
                     <sp who="#sp.KocijančičJanez">
                        <speaker>MAG. JANEZ KOCIJANČIČ:</speaker>
                        <p>Gospod predsednik, kolegice in kolegi!</p>
                        <p>Mislim, da v usodi naroda nastopijo trenutki, ko je enotnost pomembnejša
                           od političnih razlik, tudi od nians in poskusov, da se v različnih
                           formulacijah in razpokah poskušajo odraziti te politične razlike. Za mene
                           je ta tekst povsem dober, s pripombo predsednika glede 6. točke, da naj
                           bi to bil interni sklep. S tem, da bi v 3. točki namesto »vztrajali« pri
                           uresničevanju, napisali »dosledno izvajajo sprejete odločitve«. Rad bi pa
                           posebej poudaril, da se mi zdi to niansiranje glede stališča predsednika
                           predsedstva tipičen način, kako lahko »osporimo« sami sebe in svojo
                           politično kredibilnost. Če tistemu človeku, ki se v našem imenu pogaja,
                           ne poklonimo vere, potem ne vem, kdo bo vero poklonil nam.
                           /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Mile Šetinc ima besedo.</p>
                     </sp>
                     <sp who="#sp.ŠetincMile">
                        <speaker>MILE ŠETINC:</speaker>
                        <p>Sam si že vseskozi prizadevam, da bi razumel, kaj bi nekateri pravzaprav
                           radi, ker vidim, očitno je tu ena glavnih točk ta izjava predsednika
                           Kučana, verjetno tudi eden od povodov za sklic te skupščine, in se kar
                           naprej vrtimo okrog tega kot mačka okrog vrele kaše. Ampak tisti, ki jim
                           nekaj ni jasno, ne znajo razložiti ali pa jim dejansko to ni jasno. In če
                           jim nekaj pač ni jasno, ne vem, zakaj bi morali sedaj tu sedeti še štiri
                           ure, ker nekaterim nikakor ne more biti nič jasno.</p>
                        <p>Poslušal sem tiskovno konferenco in kar je tam povedal predsednik Kučan,
                           je to, kar piše v teh točkah. Skratka, Slovenija vztraja na tem, kar ima:
                           na svoji deklaraciji, na svojih ustavnih zakonih, na svoji meji, ki jo je
                           osvojila oziroma ki jo v glavnem tudi drži v svojih rokah. Vsi nadaljnji
                           postopke se izvajajo, kot tu piše, postopoma in sporazumno. In bi tudi
                           vprašal tiste, ki jih tako mučijo ti nadaljnji postopki, kje bi Slovenija
                           lahko prodala kaj svoje suverenosti? Kaj to sploh je? Kaj je tisto, česar
                           Slovenija še nima – nima svojega denarja. Ampak je že prišla v situacijo,
                           da ga mora hočeš nočeš sama kreirati, ker je pač vržena iz
                           jugoslovanskega monetarnega sistema. Nima svojih ambasad in ne bo jih
                           imela, dokler ne bo mednarodnopravno priznana. Kaj je potem še tisto, kar
                           Slovenija kapitulantsko proda? To mi ni jasno. In bi prosil tiste, ki jih
                           vse skupaj moti, da to še enkrat pojasnijo.</p>
                        <p>Kar se tiče tega tolmačenja, da ne bi rekli, da soglašamo s stališči,
                           ampak s tolmačenjem. Kakor jaz razumem tolmačenje, je to pač tisti, ki je
                           nekje bil, tolmačil, kaj je tam počel in na kaj je pristal. In predsednik
                           Kučan je danes tolmačil zaradi tiste informacije Hine, na kaj je in na
                           kaj ni pristal. Ali je to tolmačenje korektno ali ne, lahko pove samo
                           tisti, ki je bil poleg, ali je to bilo drugače. Nam gre za stališče. In
                           če mi to stališče sprejemamo, v treh prejšnjih točkah, zakaj ne moremo
                           napisati, da se strinjamo s stališčem, ki ga je Kučan povedal v
                           Zagrebu?</p>
                        <p>In na koncu, kar se tiče sklenjenega premirja. Nisem specialist za
                           vojaška vprašanja, ampak kolikor se spomnim iz vojaških knjig in opisov
                           raznih bitk in tako naprej, razumem, da je premirje pač dogovor
                           poveljujočih komandantov, da se ustavi ogenj. To niso nobene mirovne
                           pogodbe, to so pač potrebni državni organi. In če to premirje ni bilo
                           sklenjeno, ne vem, zakaj se potem naši predstavniki cel dan že
                           pritožujejo, da Jugoslovanska ljudska armada trdi, da Slovenija krši
                           premirje. Premirje je bilo očitno sklenjeno. Ne vem, zakaj bi sedaj okrog
                           tega iskali dlako v jajcu. Drugo sto ti termini in nadaljnji pogoji.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Franc Potočnik ima besedo.</p>
                     </sp>
                     <sp who="#sp.PotočnikFranc">
                        <speaker>FRANC POTOČNIK:</speaker>
                        <p>Čisto kratko.</p>
                        <p>Mislim, da bi dejansko na koncu te 4. točke moralo biti napisano, kdo je
                           podpisal, kdaj je bilo to premirje sklenjeno, dne tega in tega, med tem
                           in tem. Če je kdo to podpisal, ne vem zdaj.</p>
                        <p>V zvezi s 5. točko pa tudi mislim, da »soglaša s stališčem predsednika
                           Predsedstva Republike Slovenije, izrečenim v zvezi s pogovori…« Ne vem,
                           »v zvezi s pogovori«, po moje s stališči, izrečenimi na pogovorih. Ne
                           vem, če je to v zvezi s pogovori. To bi že bilo, ampak da je stališče v
                           zvezi s pogovori, se mi pa ne zdi, da je pravilno formulirano.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Še enkrat poudarjam, tisti, ki želijo spremembe, naj jih formulirajo.
                           Drugače lahko samo prekinem sejo in nadaljujemo redakcijske poskuse. To
                           se pravi, če nekdo formulira, lahko o tem glasujemo. Ne morem pa dati na
                           glasovanje nečesa, kar je samo približno izrečeno.</p>
                     </sp>
                     <sp who="#sp.KolešnikCiril">
                        <speaker>CIRIL KOLEŠNIK:</speaker>
                        <p>Bom zelo kratek.</p>
                        <p>Predlagam naslednje, da za 2. točko uvrstimo 3., novo točko, in sicer z
                           besedami: »Skupščina Republike Slovenije zavrača ultimat Vrhovne komande
                           oboroženih sil SFRJ z dne 29.6.1991.« To je ta dokument, ki smo ga dobili
                           oziroma ki ga je dobilo Predsedstvo in Vlada Republike Slovenije, in
                           mislim, da ga je treba v razlagi zavrniti. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Ervin Schwarzbartl.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN SCHWARZBARTL:</speaker>
                        <p>Spoštovani predsednik, pripravil sem predlog v pisni obliki. Menim, da bi
                           se v 3. točki moral tekst glasiti takole: »Skupščina Republike Slovenije
                           vztraja na doslednem izvajanju sprejetih osamosvojitvenih dokumentov in
                           nalaga vsem državnim organom Republike Slovenije, da vztrajajo pri
                           uresničevanju sprejetih odločitev ter zavrača ultimat načelnika štaba
                           Vrhovne komande, gospoda Veljka Kadijevića z dne 29.6.1991.«</p>
                        <p>V 4. točki, da ne navajam celega teksta, samo na koncu izpustimo
                           »sklenjenega premirja«, temveč »spoštujemo pogoje premirja.« Še vedno
                           nisem dobil odgovora, kdaj je bilo premirje sklenjeno.</p>
                        <p>V 5. točki se naj spremeni: »Skupščina Republike Slovenije soglaša s
                           tolmačenjem stališč predsednika Predsedstva Republike Slovenije,« lahko
                           pa tudi črtamo celotno besedilo in ostane: »Skupščina Republike Slovenije
                           poziva dvanajsterico, da v Republiko Slovenijo nemudoma pošlje svoje
                           opazovalce in takoj zagotovi spoštovanje sprejetih dogovorov…« in se črta
                           vse od »soglaša s stališčem…« in tako dalje. Stališča se pa
                           prekvalificirajo v sklepe.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima Spomenka Hribar.</p>
                     </sp>
                     <sp who="#sp.HribarSpomenka">
                        <speaker>MAG. SPOMENKA HRIBAR:</speaker>
                        <p>Če bi vedela, da je demokracija tako naporna, ne vem, če bi šla zraven.
                           To je prvo.</p>
                        <p>Drugo pa glede tega ultimata, ki ga zavračamo. Ne vem, ali je pametno, da
                           to skupščina naredi. Oni že kršijo premirje. Dajmo razmisliti tudi o
                           pogajalski poziciji in v tem smislu tudi predsedniku predsedstva
                           omogočiti določen manevrski prostor. Ne ravnati s tako totalnim
                           nezaupanjem, drugače ne bo mogoče ničesar izpeljati. Hvala.</p>
                     </sp>
                     <sp who="#sp.BučarFrance">
                        <speaker>DR. FRANCE BUČAR:</speaker>
                        <p>Hvala. Še sam bi se oglasil kot razpravljavec.</p>
                        <p>Mislim, da je predlog za zavračanje tega ultimata nesprejemljiv, ker
                           imamo, poglejte, točka 1, da »se takoj in brezpogojno zagotovi prekinitev
                           ognja.« To vendar mi sprejemamo. Drugič, da »se mrtvi in ranjeni
                           pripadniki Jugoslovanske ljudske armade predajo najbližji vojaški enoti.«
                           Mislim, da tudi to sprejemamo. In tako naprej. To se pravi, da mi kot
                           celote ne moremo zavrniti, to se pravi, da to ni sprejemljivo.</p>
                        <p>Kdo želi še razpravljati? Gospod Školč se je maloprej javil.</p>
                     </sp>
                     <sp who="#sp.ŠkolčJožef">
                        <speaker>JOŽEF ŠKOLČ:</speaker>
                        <p>Hvala lepa.</p>
                        <p>Poskušal bom povedati, kako smo delali v skupini. Moram reči, da smo
                           večino teh zadev, o katerih tu govorimo, tudi že prediskutirali in
                           poskušali na nek spreten način zapisati. Vi sami veste, da je za pripravo
                           tako kompliciranih dokumentov premalo pol ure, kolikor smo imeli, in
                           veste, da so redkokateri dokumenti bili v tej skupščini praktično tako
                           hitro pripravljeni, glede na težo, ki jo nosijo s sabo. Toliko za uvod k
                           temu.</p>
                        <p>Glede na pripombe, ki so bile danes okrog ultimata. Popolnoma se strinjam
                           z razpravo, ki jo je imel gospod Bučar, in tudi s to drugo, ki govori o
                           tem, da naj ultimate zavračajo tisti, na katere so naslovljeni. V tem
                           pogledu je natančno formulirana 2. točka, kjer mi sprejemamo aktivnosti
                           Predsedstva Republike Slovenije in Izvršnega sveta. Se pravi, sprejemamo
                           tudi način, kako obravnavati te in druge ponudbe, tako da je to vsebovano
                           z vsemi razlikami oziroma z vsemi stališči do posameznih točk ultimata
                           oziroma z vsemi stališči do posameznih točk tega ultimata, če drugih
                           ponudb nimajo, tako se nam ni zdelo pametno tega posebej pisati.</p>
                        <p>Kar se tiče vprašanja, ali so to sklepi ali stališča, moram povedati
                           naslednje. Za sklepe je treba predlagati konkretne zadeve, ki se jih
                           nekomu naloži. Teh sklepov tu praktično ni bilo in je mogoče zavzemati do
                           vsega tega samo stališče. Mogoče se motim, vendar tako smo se pač
                           pogovarjali.</p>
                        <p>Kar se tiče 2. točke. Tu se je prikradla tiskarska napaka, pisati bi
                           moralo: »Skupščina Republike Slovenije sprejema poročila.«</p>
                        <p>Kar se tiče 5. točke, kjer je bil niz teh amandmajev. Eno je, da
                           »Skupščina Republike Slovenije soglaša s tolmačenjem stališča predsednika
                           predsedstva,« to je pač nesprejemljivo, ker bo res lahko nekdo tretji
                           tolmačil stališča predsednika. To drugo, v zvezi s pogovori, pa je
                           napisano – če ste lahko toliko zbrani – precej natančno: »Skupščina
                           Republike Slovenije soglaša s stališčem predsednika Predsedstva Republike
                           Slovenije, izrečenim v zvezi s pogovori v Zagrebu.« Zato je smiselno
                           sprejeti take vrste formulacije in ta stališča, ki so bila tu izrečena,
                           ki so sestavni del zapisnika te seje, ki jih v 2. točki sprejemamo, ko
                           rečemo, da »Skupščina Republike Slovenije sprejema poročila in odobrava
                           aktivnosti…« Se pravi, da ni mogoče tolmačiti različno, kaj je gospod
                           Kučan tu rekel, in če se pojavi tu vprašanje, se lahko tisti del
                           magnetograma takoj objavi.</p>
                        <p>In še vprašanje 6. točke. Mi smo predvsem zaradi tega, ker smo poskušali
                           v čim krajšem času priti do sporazumnega predloga, formulirali, tako da
                           je mogoče kakšno zelo pomembno zadevo še naprej obdelovati. In mogoče je
                           zaradi teksta, ki ga pošiljamo ven, smiselno, da je to poseben sklep, da
                           se vse te stvari obdelajo. Bi vas pa prosil, če lahko ob teh
                           obrazložitvah amandmaje umaknete, ker so vse te vaše skrbi dosti natančno
                           napisane. In mi sprejemamo ta tekst, ker se mi zdi, da je potrebno, da bi
                           rekel tisto, ker se mi zdi, da še nikoli nisem rekel tukaj, čim prej
                           povedati, kaj si o teh stvareh mislimo, da nas pač čas priganja in tako
                           naprej. Jaz nisem vešč tega, kar bi nekdo drug natančno rekel, zakaj je
                           treba praktično hitro sprejeti. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Gospod Schwarzbartl, prosim.</p>
                     </sp>
                     <sp who="#sp.SchwarzbartlErvinAnton">
                        <speaker>MAG. ERVIN ANTON SCHWARZBARTL:</speaker>
                        <p>Vidim, da postajate živčni, ampak na takšne zadeve moram odreagirati.</p>
                        <p>Tu piše v točki 1, da »se pogoje sklenjenega premirja…« Ne me, prosim,
                           tako žejnega čez vodo peljati. Tu je »bezuslovno«, v 4. točki pa imamo
                           neke pogoje.</p>
                        <p>Dalje, v 2. točki, da »se mrtvi i ranjeni pripadnici Jugoslovanske
                           narodne armije predaju najbližoj vojnoj jedinici.« Jaz sem v Domžalah
                           sprejemal v civilnem zdravstvenem domu. Kako bom delal, če je to tako? To
                           se pravi, da v resnici zavračam ultimat, ker so notri postavljene stvari,
                           ki od mene zahtevajo določene pogoje, ki jih ne morem izpeljati.</p>
                        <p>Vse ostalo pa sem že napisal.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Besedo ima Ludvik Toplak.</p>
                     </sp>
                     <sp who="#sp.ToplakLudvik">
                        <speaker>DR. LUDVIK TOPLAK:</speaker>
                        <p>Imam vtis, da za tekst, kakršen je, pravzaprav ne vem, čemu in komu je
                           namenjen, po vsem tem. Take tekste smo včasih sprejemali ob dokaj
                           nevtralnih in indiferentnih vprašanjih. Zato bi vendar morali reči, da so
                           to stališča Skupščine Republike Slovenije v zvezi z varnostno-političnim
                           položajem. Tu smo varnostno-politične razmere obravnavali več desetletij.
                           Danes pa smo v konkretni situaciji in mislim, da bi morali reči »v zvezi
                           z napadom Jugoslovanske ljudske armade na neodvisno in demokratično
                           Republiko Slovenijo.« Ker gre za dve zadevi. Mislim, da moramo
                           izpostaviti dve stvari. Prvič, da gre za obrambo demokracije, in drugič,
                           da gre za obrambo nacionalne neodvisnosti. Zato bi nadalje v tekstu
                           predlagal, da v drugem odstavku, tam, kjer govorimo »gospoda dr.
                           Dimitrija Rupla ter z minuto molka počastili spomin padlih,« pika, nov
                           odstavek: »Skupščina Republike Slovenije je sprejela naslednja stališča,«
                           dvopičje.</p>
                        <p>V 1. točki bi predlagal: »Skupščina Republike Slovenije po napadu
                           Jugoslovanske armade…« in tako dalje, »izreka priznanje vsem državljankam
                           in državljanom, pripadnikom Teritorialne obrambe,« pa ne »policijskim«,
                           ampak »varnostnim silam Republike Slovenije.« In zdaj je treba povedati:
                           »… za hrabro in uspešno obrambo,« ne »države«, ampak, recimo,
                           »demokracije in nacionalne neodvisnosti države.« Poanta je v teh dveh, ne
                           braniti vsake države.</p>
                        <p>V 2. točki: »Skupščina Republike Slovenije sprejema,« kot je bilo že
                           korigirano.</p>
                        <p>V 3. točki: »Skupščina Republike Slovenije…,« zdaj pa bi predlagal, »po
                           plebiscitarno izraženi volji slovenskega naroda za osamosvojitev bo
                           izvajala osamosvojitvene dokumente in nalaga vsem državnim organom
                           republike, da vztrajajo pri uresničevanju,« ne »sprejetih odločitev«,
                           ampak »demokracije in naravne pravice do samoodločbe slovenskega
                           naroda.«</p>
                        <p>V 4. točki predlagam: »Skupščina Republike Slovenije ponovno poudarja, da
                           želi,« ne »ponovno poudarja, da želi,« ampak »Skupščina Republike
                           Slovenije bo, določa svoje…« in tako dalje.</p>
                        <p>V 5. točki predlagam, da tam, kjer pozivamo dvanajsterico, »hkrati poziva
                           dvanajsterico, da v Republiko Slovenijo nemudoma pošlje svoje opazovalce,
                           da intervenira za prihod mirovnih sil« in namesto »spoštovanja sprejetih
                           dogovorov« rečemo »uresničitev sprejetih dogovorov.«</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Prosim, upoštevati bom moral samo predloge, ki bodo pisno oddani, ker
                           vsak po svoje tolmači, predlaga, in tako ne gre.</p>
                        <p>Besedo ima gospod Kolešnik.</p>
                     </sp>
                     <sp who="#sp.KolešnikCiril">
                        <speaker>CIRIL KOLEŠNIK:</speaker>
                        <p>Dovolite mi, da le tisti predlog, ki sem ga imel, malo bolj podprem.</p>
                        <p>Zdi se mi, da mi, vsaj nekateri, tako zlahka gremo preko pisma Veljka
                           Kadijevića. Na osnovi tega je izjemno veliko mrtvih in je izjemno veliko
                           škode. In moram vam povedati, da sta 1. in 2. točka lahko sprejemljivi,
                           ampak od 3. točke naprej do 8. je pa nemogoče. Kar poglejte si 6. točko,
                           preberite si jo dobro, pa boste videli, za kaj v bistvu gre. Hočem vam
                           tudi to povedati, da je rečeno v 4. točki, da gre za pogoje sklenjenega
                           premirja. Katere pogoje? Če to ni definirano, potem mora biti 3. točka, v
                           kateri piše, da ne sprejemamo oziroma zavračamo ta ultimat. Nihče ne more
                           pristati na to in ne more biti pogajalska osnova za nikogar, kot sem
                           povedal, da se omogoči »sprovodenje mera na granici, po odluci Saveznog
                           izvršnog veća i da se pripadnici Jugoslovenske narodne armije i članovi
                           porodice… na saslušanje i ne zatvara…« in tako dalje. Ali veste, kaj se
                           sedaj dogaja? Oni so sedaj v civilu zunaj in streljajo. Če tu ne bomo
                           reagirali, potem ne vem, kaj se lahko še zgodi. Zato apeliram na vas, da
                           glasujete za ta predlog, za novo 3. točko. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Franc Zagožen.</p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOČEN:</speaker>
                        <p>Hvala lepa.</p>
                        <p>Janše ni tukaj, je pa pred tem nekaj predlogov dal, za katere se bojim,
                           da niso dovolj upoštevani. Rekel je, da je pomembno ta ultimat zavrniti,
                           predvsem tisto 6. točko. Potem je predlagal, da Skupščina Republike
                           Slovenije zahteva mednarodno priznanje. Tega tekst ne vsebuje. Potem, da
                           zahteva, da se sproži proces, da bi ustavili agresijo, tudi mednarodni
                           proces zaustavitve te agresije. Mislim, da ni dovolj, da smo tam zapisali
                           samo, da naj dvanajsterica pošlje opazovalce. Zdaj je nekaj predlogov,
                           meni se zdijo pomembni, ampak jih nisem uspel formulirati, ker Janša ni
                           prisoten, sem pa ponovil tisto, kar je on prej predlagal.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima gospod Lev Kreft.</p>
                     </sp>
                     <sp who="#sp.Kreftlev">
                        <speaker>DR. LEV KREFT:</speaker>
                        <p>Hvala lepa, gospod predsednik. Drage gospe in spoštovani gospodje!</p>
                        <p>Resnično smo v teh stališčih pozabili napisati eno zelo pomembno točko,
                           namreč, da bi k zahvali, ki smo jo napisali na začetku, dodali tudi
                           osebno zahvalo ljudem, ki so danes poročali in so nam omogočili, da se
                           danes sploh še lahko sestajamo kot parlament.</p>
                        <p>Strinjam se glede predlogov gospoda Bučarja glede 6. točke, da se loči v
                           posebno stališče, zaradi tega, ker gre za javna stališča, ki imajo pomen
                           tako za javnost v Republiki Sloveniji, ki sporočajo našo podpro in
                           enotnost z vodstvenimi organi, ki delujejo v našem imenu, in za vse nas v
                           času, ko ni mogoče, da bi parlament vsako stvar sproti sprejemal in ji
                           dajal širši pomen. Hkrati s tem izražamo tudi svoje stališče do tistega
                           sogovornika, ki nam edino lahko zagotovi, in upanje tudi jamči ne samo
                           premirja, ampak tudi trajnejši mir, to pa je seveda evropski sistem
                           varnosti.</p>
                        <p>Glede ultimata nismo direktno odgovarjali zaradi tega, ker ni na ravni
                           parlamenta, da se pogovarja z organi te vrste. Menili smo, da je dovolj
                           to, kar je bilo izrečeno tudi v parlamentu kot poročilo, in smo to s
                           sklepom, ki govori o tem, pokrili. Mi ne verjamemo, da bi gospod Janša
                           počel v praksi karkoli drugega kot tisto, kar je tu predlagal. Zato
                           seveda tudi nismo naštevali njegovih konkretnih mnenj in stališč ob
                           posameznih točkah, ki so bile zelo jasne, ker menimo, da to ta stališča
                           izražajo. Mi izražamo njemu podporo za zadeve, ki jih je povedal v zvezi
                           z vsako posamezno točko, ni pa vseh zavrnil.</p>
                        <p>Glede premirja. Seveda ga ne sprejema parlament, upam, da bomo dokaj
                           kmalu v tem dokumentu sprejeli kak trajen mir v obliki pogodbe ali kakšne
                           druge listine. Ampak v vsakem primeru parlament zahteva in terja njegovo
                           spoštovanje, spoštovanje tega premirja kot sklenjenega. Formulacija v 5.
                           točki – ponavljam, kar je bilo že rečeno -, mi sprejemamo tu povedano
                           stališče, nimamo nobenega razloga, da bi raziskovali, ali je to staišče
                           bilo tako ali drugače izrečeno kjerkoli drugje. Kajti vsi vemo, da velja
                           samo tisto stališče, ki je izrečeno tu, pred tem parlamentom, in v tem
                           smislu je to stališče tudi v stenogramu in se ga vedno lahko prav tako
                           vzame, objavi v izvirni vsebini in v celotni obliki. Nobene potrebe nismo
                           imeli – in upamo, da je tudi nima ta parlament -, da bi še enkrat
                           tolmačili in preformulirali tisto, kar je gospod predsednik Kučan tu sam
                           formuliral in povedal. In zanimalo bi me pravzaprav kot poslanca, ki je
                           sodeloval pri delu te skupine, predvsem, ali imajo predsednik Predsedstva
                           Republike Slovenije, predsednik Izvršnega sveta republike in nosilci
                           resorjev, ki so nam danes poročali, vsaj kakšne pripombe k tem stališčem,
                           da bi jim lažje omogočili, da nadaljujejo svoje izjemno delo, ki so ga že
                           do sedaj opravljali, da bi ga opravili do konca, v zadovoljstvo in tudi
                           olajšanje vseh. Danes gre za življenje ljudi v Republiki Sloveniji,
                           prebivalcev, državljank in državljanov in gre tudi za naša lastna
                           življenja. In jaz sem ta življenja kot član tega parlamenta še naprej
                           pripravljen zaupati ljudem, ki nas ta trenutek vodijo, zato ker vem, da
                           se bodo trudili, da jih bodo ohranili, ne pa da jih bodo zaman žrtvovali.
                           /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod Partljič.</p>
                     </sp>
                     <sp who="#sp.PartljičTone">
                        <speaker>TONE PARTLJIČ:</speaker>
                        <p>Skoraj nimam kaj pripomniti po tem, kar je bilo rečeno do sedaj, tako da
                           se k temu besedilu ne bi več vračal.</p>
                        <p>Nimam nobene pravice, in si je ne drznem jemati, svoje enakopravne kolege
                           kakorkoli poučevati ali karati. Nisem ne živčen, ne zaspan, tudi zaspan
                           nisem več, sem popolnoma buden in sem pripravljen biti tu, kolikor časa
                           je potrebno, če imam vtis, da je smotrno in smiselno ter da vemo, kaj bi
                           radi. Tega vtisa več nimam. Mislim, da bi lahko že davno končali, če bi
                           točno vedeli, kaj hočemo. Mislim, da vemo, kaj hočemo, lahko tudi
                           glasujemo. Sem tudi za to, če bo glasovanje tesno, da nadaljujemo z
                           debato, prepričan pa sem, da ne bo. Lahko se tudi razlikujemo, vendar to
                           glasovanje pač ne bo 100%, pa bo, kakor bo. Mešati pa ta ultimat, se mi
                           pa zdi neprimerno. Preprosto ni naslovljen na skupščino, naslovljen je na
                           izvršni svet in na predsedstvo. Izvršni svet ima svojega človeka, ki
                           skrbi za to, ki je tu zelo natančno vse razložil, in bojim se, da bi se
                           mi celo v nekaj vmešavali, kar ni naša stvar. Mislim, da ta pogajanja
                           vodijo drugi ljudje, in se mi zdi, da je Janša zelo precizno in s trezno
                           glavo pripovedoval, kaj in kako bodo te stvari naprej potekale. Če bi
                           ljudje, ki smo jim danes tu izrekli zaupnico, tako ravnali, kakor ravnamo
                           mi, toliko cincali in okoli zadeve prestižno debatirali, sem prepričan,
                           da bi mi zelo tenko piskali. Pa še to rečem, ne zdi se mi niti fer
                           sklicevati – gospod Ervin, vi veste, da vas spoštujem, ne ironiziram,
                           ampak se mi ne zdi vredno, niti da tu glas dvigujete, niti se sklicevati
                           na Domžale. Jaz sem iz Maribora doma, moja mama je iz Pesnice. Nisem se
                           mogel prebiti do nje, kar je treba enako respektirati. Pa ne bi takšnih
                           primerov tu izpostavljal. Cela Slovenija je v stiski, in se mi zdi, da je
                           ta reč zrela za glasovanje. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Prosim, gospod Kučan.</p>
                     </sp>
                     <sp who="#sp.KučanMilan">
                        <speaker>MILAN KUČAN:</speaker>
                        <p>Opravičujem se, da zavlačujem, ampak za dve stvari bi le hotel, da bi si
                           bili vi in jaz na jasnem, zaradi vsega, kar je pred nami.</p>
                        <p>Najprej tako imenovani ultimat. General Kadijević je to naslovil na
                           predsedstvo in izvršni svet. Ko sem bil tu, sem menil za potrebno, da
                           danes, ko parlament razpravlja o teh stvareh, ve, da je to napisano, da
                           ima realno predstavo, da ni nobene zmage ne na eni ne na drugi strani in
                           da nas vse to lahko čaka v veliko bolj grozni obliki, kot so to tisti,ki
                           so to doživeli, že doživeli. Odgovoriti bo moral naslovnik, to sta
                           predsedstvo in izvršni svet. In želel sem, da bi v stališčih te skupščine
                           imeli to oporo, tako kot je v glavnem šla razprava, preden je prišlo do
                           papirja. Mislim, da je te opore bilo dovolj.</p>
                        <p>Drugo, okoli 5. točke je moje nastopanje tudi tu v skupščini vzrok za to
                           nejasnost, za kaj pravzaprav gre. Jaz sem bil v Zagrebu in sem s strani
                           te trojice ministrov dvanajsterice bil vprašan tri stvari. Naj jih še
                           enkrat ponovim. Prvič, ali Slovenija pristaja na to, da se zaustavi ogenj
                           in se umakne armada. Drugič, da se odloži nadaljnje korake pri
                           izvrševanju, oni so rekli, deklaracij oziroma dokumentov o neodvisnosti
                           za tri mesece in se v tem času poskuša urediti vse potrebne zadeve, da bi
                           nadaljnji postopki, kakršnikoli že bodo, vključno z razdruževanjem, šli
                           brez konfliktov. Tretjič, ali se Slovenija strinja, da se konstituira
                           zvezno predsedstvo, za katerega smo mi v tej skupščini dostikrat rekli,
                           da ga potrebujemo tudi v postopku razdruževanja, da ne bi ti postopki
                           tekli stihijsko, nezakonito, in smo zato, kolikor jaz razumem, v tem
                           parlamentu ohranili poseben status Janeza Drnovška v tem procesu s
                           posebno funkcijo.</p>
                        <p>Jaz sem v Zagrebu dejal, da to, kar na njihova vprašanja odgovarjam, je
                           moje stališče. Tako da jaz znam to interpretirati, da izhaja to iz
                           skupščine, iz izhodišč, ki so bila verificirana na razširjeni seji
                           predsedstva, preden sem šel v Zagreb, da pa menim, da so stvari tako
                           pomembne, da jih želim verificirati v parlamentu. Oni so rekli, da želijo
                           odgovor na podlagi verifikacije v parlamentu jutri, to je danes do 17.
                           ure. Torej, ali boste dali soglasje za to, da se lahko dvanajsterica
                           naprej angažira, ali ga ne boste dali, to je vaša stvar. Jaz bom pač
                           sporočil in iz tega potegnil za sebe konsekvence. Šlo pa je za
                           angažiranje dvanajsterice tudi na naše zaprosilo in dvanajsterica se je
                           pripravljena angažirati naprej, če seveda bodo tisti, ki so v Jugoslaviji
                           vprašani za to, še 4. točko, ki je bila naslovljena samo Anteju
                           Markoviću, ker lahko samo jugoslovanska vlada pristane na to, da se
                           angažira mehanizem KEVS-a, ta pa predstavlja seveda tudi intervencijo
                           oziroma komisije za premirje; ne vem, kako se že imenujejo, Janša bi to
                           vedel povedati. Skratka, to je mirovni mehanizem KEVS-a, in bi bilo
                           pravzaprav brezpredmetna, samo drugi stavek, če se prvega stavka, tako
                           ali drugače formuliranega, ne bi jasno povedalo. Jaz pa pač, žal, moram
                           danes sporočiti tem trem ministrom, kakšno je stališče Slovenije do teh
                           treh vprašanj. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Spoštovani zbrani! Govoril sem z Janezom Janšo. Prebral sem mu te zadeve
                           in on predlaga po tem pogovoru, da bi vendar napisali v 4. točki
                           naslednje: »Ker vemo, da ne gre za premirje, ker ni nič podpisanega, nič
                           sklenjenega, je predlog z ene in druge strani in uspelo je približno
                           ustaviti ogenj.« Temu se reče prekinitev ognja. Kdaj bo premirje
                           sklenjeno in kdo ga bo podpisal, je druga zadeva.</p>
                        <p>Zato predlagamo tukaj dopolnitev. Namesto »pogoje sklenjenega premirja«,
                           v 4. točki, »dosledno spoštujejo prekinitev ognja in na predlagani način
                           odidejo z bojnih položajev in komunikacij ter se vrnejo v vojašnice.« To
                           je zadeva, ki se nanaša na naše zahteve, kako to stvar urediti.</p>
                        <p>Sam predlagam, da bi glede na kritiko, da je ta tekst bled in da ni
                           nobene resne kvalifikacije v njem, razen te, ki na začetku govori, čisto
                           mimogrede, da smo obravnavali agresijo Jugoslovanske armade, da bi mogoče
                           vendar eno točko na začetku vključili. Sam sem ga formuliral pri tej
                           rahli utrujenosti in sem na staromoden način napisal: »Skupščina
                           Republike Slovenije odločno obsoja okupatorsko agresijo, ki jo na podlagi
                           odločitve Zveznega izvršnega sveta izvajajo enote Jugoslovanske ljudske
                           armade in Zveznega sekretariata za notranje zadeve.« Nekaj takega bi
                           verjetno bilo treba reči, da se vsaj okvalificira, za kaj pri tej stvari
                           gre. To je moj predlog.</p>
                        <p>Drugič pa predlagam, da ne bi v teh težkih trenutkih za lase vlekli
                           argumentov oziroma dejstev za to, da bi vsi verjeli, da bi vendarle
                           prekinili to razpravo, kaj je kdo rekel oziroma kaj je predsednik Kučan
                           zastopal. Sam sem dobil pred eno uro stenogram Tuđmanove izjave, ki jo
                           bom prebral zato, da bo lažje verjeti: »Prema tome na vaš drugi predlog
                           mi možemo pristati u tom smislu, da ostajemo kod svojih odluka o
                           samostalnosti i suverenosti, na koju nas obavezuje referendum, u kom je
                           na demokratski način izražavana volja naroda na prava na samoodredjenje,
                           prava demokratskog odlučivanja sebi, dali smo, znači, spremni i dalje na
                           razgovore ukoliko je moguć savez suverenih država. Međutim događaji, koji
                           su se desili u Sloveniji ovih dana pa i u Hrvatskoj, kao što je rekao
                           gospodin Kučan, zaista dovode u pitanje, da li je uopšte moguće
                           razgovarati o nekom savezu, nego li bi razgovore trebalo povesti uz pomoć
                           Europe i demokratskog svijeta u demokratskom razdruživanju.« Na Hrvaškem
                           so zaradi tega neprimernega poročanja agencije Hina že zamenjali
                           direktorja.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Za predloge prosim pismeno. Predloge za amandmaje prosim pismeno, drugače
                           jih ne morem upoštevati.</p>
                        <p>Jože Zupančič.</p>
                     </sp>
                     <sp who="#sp.ZupančičJože">
                        <speaker>JOŽE ZUPANČIČ:</speaker>
                        <p>Gospod predsednik, sam sem tudi kolebal, zato sem šel k dvema poslancema.
                           Zdaj mi je pa dal korajžo tudi gospod Peterle. Sicer sem v svoji razpravi
                           dal poudarek predvsem prebivalstvu, ampak se mi zdi, da bi morala biti 1.
                           točka naših stališč podobna, kot je rekel predsednik Izvršnega sveta.
                           Predlagam naslednje: »Skupščina Republike Slovenije najostreje obsoja
                           brutalno agresijo Jugoslovanske armade in zveznih organov na ozemlje
                           Republike Slovenije.« 1. točka je potem 2., in tako naprej.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa.</p>
                        <p>Želi še kdo razpravljati? <stage type="debate">(Ne.)</stage>
                        </p>
                        <p>To razpravo moram prekiniti in prosim komisijo kot predlagatelja, da se
                           do teh amandmajev opredeli. Sam nimam te pravice, da bi jaz izbira zdaj
                           tu pred vami.</p>
                     </sp>
                     <sp who="#sp.PeršakAnton">
                        <speaker>ANTON PERŠAK:</speaker>
                        <p>Ali lahko nekaj rečem? Komisija bo to naredila, ne vem, če bom jaz zopet
                           določen za poročevalca, ko se vrnemo, če bom jaz poročal, bi prosil vsaj
                           to, da se ne polemizira z menoj, ampak s komisijo, kakorkoli bo že
                           naredila.</p>
                     </sp>
                     <sp who="#sp.neidentificirangovornik">
                        <speaker>NEIDENTIFICIRAN GOVORNIK:</speaker>
                        <p>Gospod predsednik, spoštovani poslanci!</p>
                        <p>Osebno si predstavljam, in s tem namenom sem tudi v skupščino šel, da mi
                           damo določeno podporo gospodu predsedniku in tudi našim potezam na
                           področju obrambe. Pazljivo sem poslušal vsak referat. Oba referata, obe
                           poročili ste pospremili tudi s ploskanjem. To pomeni, da smo jih soglasno
                           sprejeli, vendar so se vsa ta poročila končala tudi z določenimi
                           predlogi, torej z vsebino, ki sta jo dala gospod predsednik in minister
                           Janša, kar so želeli imeti potrjeno, torej za to skupščino. Iz tega
                           razloga bi izkoristil priložnost, ker se bo delalo ponovno redakcijo, da
                           se v 2. točki tudi doda, da se sprejema poročilo in predloge v teh
                           poročilih. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Če je komisija končala svoje delo, prosim poročevalca komisije za
                           predstavitev.</p>
                     </sp>
                     <sp who="#sp.ŠkolčJožef">
                        <speaker>JOŽEF ŠKOLČ:</speaker>
                        <p>Gospod predsednik, spoštovani poslanci in poslanke! Mi smo se odločili,
                           da vse pospešimo tudi tako, da ne tipkamo, in če se strinjate, bi
                           besedilo prebral. Ne bi govoril o vsakem amandmaju posebej, ampak vam
                           predlagam, da spremljate tekst stališč in boste videli, kaj smo sprejeli.
                           Vse drugo je seveda zavrnjeno.</p>
                        <p>Če pogledate prvi odstavek, potem bi se ta glasil: »Skupščina Republike
                           Slovenije je na izrednem zasedanju 29. oziroma 30. junija 1991
                           obravnavala položaj po razglasitvi samostojnosti in agresiji
                           Jugoslovanske armade na ozemlju Republike Slovenije, utemeljeni na
                           odločitvi Zveznega izvršnega sveta,« je dodano, se pravi, da se ve, da je
                           ta agresija imela utemeljitev v tej znameniti odločitvi 25.6.1991.</p>
                        <p>V drugem odstavku bi s piko ločili »Z minuto molka je počastila spomin
                           padlih. Sprejela je naslednja stališča:…« Potem bi dodali novo 1. točko:
                           »Skupščina Republike Slovenije najostreje obsoja brutalno agresijo
                           Jugoslovanske armade in zveznih organov na ozemlju Republike Slovenije in
                           najodločneje zavrača ultimate agresorja.« To bi bila nova 1. točka, nova
                           2. točka ostaja ista.</p>
                        <p>V 3. točki – zdaj se pač spreminja in govorim po novem. 3. točka se
                           glasi: »Skupščina Republike Slovenije sprejema,« namesto »sprejela«, kar
                           je napaka, ostalo ostaja isto.</p>
                        <p>V 5. točki se črta »pogoje sklenjenega premirja« in bi se besedilo
                           glasilo: »Skupščina Republike Slovenije ponovno poudarja, da želi svoje
                           odločitve uveljaviti na političen in demokratičen način. Nadaljnje
                           postopke razdružitve je pripravljena izvajati sporazumno in postopoma,
                           seveda pod pogojem, da Jugoslovanska armada in zvezni organi za notranje
                           zadeve dosledno spoštujejo dogovorjeno ustavitev bojev in na zahtevan
                           način odidejo z bojnih položajev in komunikacij ter se vrnejo v
                           vojašnice.«</p>
                        <p>V 6. točki prihaja do spremembe samo v zadnji vrstici, in sicer: »obenem
                           poziva dvanajsterico, da v Republiko Slovenijo nemudoma pošlje svoje
                           opazovalce in tako zagotovi,« tukaj je sprememba, »nadzor nad
                           spoštovanjem sprejetih dogovorov.« Komisija se tudi strinja, da se bivšo
                           6. točko izdvoji v poseben sklep.</p>
                        <p>Komisija hkrati predlaga, da glasujete o njenem poročilu, o integralnem
                           tekstu in da ga tudi sprejmete, drugače seveda predlagamo, da se tega
                           dela loti druga komisija, tisti, ki so bolj cinični, so rekli, da druga
                           skupščina. Hvala lepa. /Ploskanje./</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Prosim poročevalca komisije, da ta končni izvod odda pri nas, da ga bomo
                           lahko objavili.</p>
                        <p>Zdaj moram vprašati predlagatelje amandmajev, ali se strinjajo s
                           predlaganim tekstom ali vztrajajo pri svojih amandmajih? <stage type="debate">(Se
                              strinjajo.)</stage> Dobro, če ni pripomb, dajem predlog stališč na
                           glasovanje.</p>
                        <p>Ugotovimo prisotnost! Družbenopolitični zbor: prisotnih 64 delegatov.
                           Zbor občin: prisotnih 62 delegatov. Zbor združenega dela: prisotnih 69
                           delegatov. Torej, sklepčnost je podana.</p>
                        <p>Kdor je za predlog stališč, naj, prosim, glasuje. <stage type="vote">(197
                              delegatov.)</stage> Je kdo proti? <stage type="vote">(Nihče.)</stage> Se je kdo
                           vzdržal? <stage type="vote">(2 delegata.)</stage>
                        </p>
                        <p>Ugotavljam, da so stališča sprejeta. /Ploskanje./</p>
                        <p>Preden bi to sejo zaključili, bi predlagal še naslednje. V ponedeljek so
                           sklicane redne seje. Menim, da zaenkrat ni pogojev, da bi lahko začeli in
                           nadaljevali z zasedanji o normalnih zadevah, zato bi zasedanja do
                           nadaljnjega odložili. /Ploskanje./</p>
                        <p>Še eno obvestilo. Delegati bodo odhajali domov po naslednjem vrstnem redu
                           smeri: prvič Gorica, drugič Grosuplje, Ribnica, Kočevje, tretjič Maribor,
                           Ptuj, četrtič Celje, petič Murska Sobota, Slovenj Gradec. Skupine
                           delegatov za naštete smeri naj počakajo v avli pred vhodom, da bodo
                           poklicani. Tisti delegati, ki imajo svoja vozila, se lahko odpeljejo
                           sami, ker je položaj dovolj varen.</p>
                        <p>S tem zaključujem to izredno sejo Skupščine Republike Slovenije.</p>
                     </sp>
                     <stage type="time">(Skupna seja je bila <time to="1991-07-30T04:25:00" xml:id="stage.t.4">končana 30. junija 1991 ob 04.25 uri</time>.)</stage>
                  </div>
               </div>
            </div>
         </div>
      </body>
   </text>
</TEI>
