<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1990-Zasedanje-3">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title/>
            <title>Mandat: </title>
            <title>SKUPNO ZASEDANJE VSEH ZBOROV SKUPŠČINE REPUBLIKE SLOVENIJE</title>
            <title>3. zasedanje (18. in 31. julija 1990)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref>
               </p>
            </availability>
            <date when="2016-07-25+02:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>SKUPNO ZASEDANJE VSEH ZBOROV SKUPŠČINE REPUBLIKE SLOVENIJE</title>
                  <title>3. zasedanje</title>
               </analytic>
               <monogr>
                  <title>Evidenca zapisa seje</title>
                  <title/>
                  <title>Mandat: </title>
                  <imprint>
                     <publisher>Državni zbor Republike Slovenije</publisher>
                     <date>(18. in 31. julija 1990)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=258FA1B9ECEB3AB9C1257C8A002507C5">(<date/>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title/>
                  <title>Mandat: </title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur --><xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2016-11-19+01:00">
            <name>Andrej Pančur</name>: kodiranje <list>
               <item>front/div[@type='contents']//item[@n]/@xml:id</item>
               <item>body/div/div/div/div/@corresp</item>
               <item>body//div/@xml:id</item>
            </list>
         </change>
         <change when="2016-11-19+01:00">
            <name>Andrej Pančur</name>: kodiranje <list>
               <item>//p/stage/@type</item>
            </list>
         </change>
         <change when="2016-07-25+02:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-07-25+02:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-07-25+02:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>SKUPNO ZASEDANJE VSEH ZBOROV SKUPŠČINE REPUBLIKE SLOVENIJE (18. in 31. julij
                  1990)</head>
               <item>
                  <list rend="ordered">
                     <head>DNEVNI RED:                                              STRAN</head>
                     <item n="1" xml:id="toc.1.1">Uvodna obrazložitev k predlogu, da se začne postopek za sprejem
                        ustave Republike Slovenije .............................................
                           1<list rend="simple">
                           <head>GOVORNIK:</head>
                           <item>Milan Kučan ........................................... 1</item>
                        </list>
                     </item>
                     <item n="2" xml:id="toc.1.2">Ekspoze k programskim usmeritvam Izvršnega sveta Skupščine
                        Republike Slovenije ................... 9<list rend="simple">
                           <head>GOVORNIK:</head>
                           <item>Alojz Peterle ......................................... 9 </item>
                        </list>
                     </item>
                     <item n="3" xml:id="toc.1.3">Predlog, da se začne postopek za spremembo Ustave Republike
                        Slovenije ................. 17<list rend="simple">
                           <head>GOVORNIK:</head>
                           <item>Alojz Peterle ........................................ 17</item>
                        </list>
                     </item>
                     <item n="4" xml:id="toc.1.4">Informacija o stanju v kazensko poboljševalnih zavodih ter o
                        zahtevi obsojencev .............. 21<list rend="simple">
                           <head>GOVORNIK:</head>
                           <item>dr. Rajko Pirnat ..................................... 21</item>
                        </list>
                     </item>
                     <item n="5" xml:id="toc.1.5">Seznam govornikov .................................. II/1</item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>SKUPNO ZASEDANJE VSEH ZBOROV SKUPŠČINE REPUBLIKE SLOVENIJE (18. in 31. julij
               1990)</head>
            <castList>
               <head>GOVORNIKI:                                               STRAN</head>
               <castItem>
                  <actor xml:id="sp.KučanMilan">Kučan Milan</actor>
                  ............................................... 1</castItem>
               <castItem>
                  <actor xml:id="sp.PeterleAlojz">Peterle Alojz</actor>
                  ......................................... 9, 17</castItem>
               <castItem>
                  <actor xml:id="sp.PirnatRajko">Pirnat dr. Rajko</actor>
                  ......................................... 21</castItem>
            </castList>
         </div>
      </front>
      <body>
         <div xml:id="div.1" ana="#PAR.VsiZbor">
            <head>SKUPNO ZASEDANJE VSEH ZBOROV SKUPŠČINE REPUBLIKE SLOVENIJE</head>
            <div xml:id="div.1.1" ana="#PAR.Zasedanje" n="3">
               <head>3. zasedanje</head>
               <docDate>(<date when="1990-07-18">18.</date> in <date when="1990-07-31">31. julija
                     1990</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1990-07-18T11:25:00"/>
                  <when synch="#stage.t.2"
                        since="#TL.1"
                        absolute="1990-07-18T12:30:00"
                        interval="3900"/>
                  <when synch="#stage.t.3" xml:id="TL.2" absolute="1990-07-31T12:00:00"/>
                  <when synch="#stage.t.4"
                        since="#TL.2"
                        absolute="1990-07-31T12:55:00"
                        interval="3300"/>
               </timeline>
               <castList>
                  <castItem>
                     <roleDesc>Sejo sta vodila</roleDesc>: <actor xml:id="sp.ZupančičJože">Jože
                        Zupančič</actor>, <role>predsednik Zbora združenega dela</role> in <actor xml:id="sp.ToplakLudvik">dr. Ludvik Toplak</actor>, <role>predsednik
                        Družbenopolitičnega zbora</role>.</castItem>
               </castList>
               <stage type="time">Seja se je <time from="1990-07-18T11:25:00" xml:id="stage.t.1">pričela ob 11.25 uri</time>.</stage>
               <div xml:id="div.1.1.1" ana="#PAR.DnevRed">
                  <div xml:id="div.1.1.1.1" ana="#PAR.TDR" corresp="#toc.1.1">
                     <sp who="#sp.ZupančičJože">
                        <speaker>PREDSEDUJOČI JOŽE ZUPANČIČ:</speaker>
                        <p>Gospod predsednik predsedstva Republike Slovenije, g. predsednik
                           Izvršnega sveta, dragi člani predsedstva in člani Izvršnega sveta, dragi
                           vsi vabljeni, posebej pa še novinarji. Pričenjam skupno zasedanje Zbora
                           združenega dela, Zbora občin in Družbenopolitičnega zbora Skupščine
                           Republike Slovenije.</p>
                        <p>Na skupnem zasedanju bomo najprej poslušali <title>UVODNO OBRAZLOŽITEV K
                              PREDLOGU, DA SE ZAČNE POSTOPEK ZA SPREJEM USTAVE REPUBLIKE
                              SLOVENIJE</title>, ki jo bo podal g. Milan Kučan, predsednik Predsedstva Republike
                           Slovenije. V nadaljevanju, takoj po tej uvodni obrazložitvi, bo imel
                           ekspoze k programskim usmeritvam Izvršnega sveta Skupščine Republike
                           Slovenije g. Lojze Peterle, predsednik Izvršnega sveta Skupščine
                           Republike Slovenije. Po ekspozeju ne bo razprave, tako da bomo
                           nadaljevali naše delo po zborih, vsak za sebe.</p>
                        <p>Iskreno prosim g. Milana Kučana, da poda svojo uvodno obrazložitev k
                           predlogu, da se začne postopek za sprejem ustave Republike Slovenije.
                           Prosim, Milan Kučan, predsednik Predsedstva Republike Slovenije.</p>
                     </sp>
                     <sp who="#sp.KučanMilan">
                        <speaker>MILAN KUČAN:</speaker>
                        <p>Spoštovani predsednik, poslanke in poslanci! Predsedstvo Republike
                           Slovenije je na temelju ustavnega pooblastila in v prepričanju, da izraža
                           občo, od sprejemanja dopolnil k Ustavi Republike Slovenije, večkrat javno
                           in nedvoumno izpričano voljo slovenskega naroda ter državljanov
                           Slovenije, sklenilo, da predlaga slovenski skupščini začetek postopka za
                           sprejem ustave Republike Slovenije.</p>
                        <p>S sprejetjem ustave Republike Slovenije bo uresničen politični ideal
                           demokratičnih in patriotičnih sil o svobodni, suvereni, samostojni
                           demokratični Republiki Sloveniji, ki po svoji volji, na podlagi svojih
                           avtentičnih interesov ureja svoja razmerja in svoj položaj v odnosih z
                           drugimi narodi Jugoslavije in v mednarodni skupnosti.</p>
                        <p>Tisočletne težnje in boji Slovencev za svobodo in suverenost dobivajo v
                           današnjem času, v sedanjih jugoslovanskih in mednarodnih političnih
                           razmerah novo vsebino in podobo. Pri tem so nam v oporo dosežki v
                           zgodovini uveljavljanja slovenske državnosti, posebej še dogajanja ob
                           koncu prve svetovne vojne in pa zlasti temelji slovenske državnosti, ki
                           so bili položeni med narodnoosvobodilnim bojem slovenskega naroda na
                           strani protifašistične zveze združenih narodov. Najvišji predstavniški
                           organi, ki so bili tedaj oblikovani, in njihove odločitve, ki so bile
                           sprejete, so dokaz, da se slovenski narod nikdar ni odpovedal svoji
                           samostojnosti in svobodi. Jugoslovansko idejo je sprejemal izključno in
                           vedno kot zamisel o svobodni, prostovoljni skupnosti enakopravnih
                           narodov, v kateri se nacionalna bit vsakega naroda in vseh skupaj v
                           vzajemnem interesu potrjujeta in razvijata.</p>
                        <p>Slovenci nismo narod brez državne tradicije. To poudarjam, ker nam to v
                           sedanjih aktualnih jugoslovanskih političnih razpravah nekateri
                           oporekajo. Program Osvobodilne fronte slovenskega naroda, pooblastilo
                           Zbora odposlancev slovenskega naroda v Kočevju za sklenitev sporazuma z
                           drugimi jugoslovanskimi narodi o ustanovitvi Demokratične federativne
                           Jugoslavije, potrditev tega sporazuma na prvem zasedanju slovenskega
                           narodnoosvobodilnega odbora v Črnomlju, izpričujejo, da je slovenski
                           narod tudi v najhujših časih, ko je šlo za njegov obstoj, imel dovolj
                           razuma in zmogel dovolj moči, da se iz težkih razmer okupacije in
                           narodnoosvobodilnega boja prebije in preživi v svobodo. Državotvorne
                           odločitve po osvoboditvi res niso bile potrjene na splošnih
                           večstrankarskih volitvah. Res pa je tudi, da je celoten razvoj omogočil
                           Sloveniji, da se je v svetu, takšna, kakršna je bila, uveljavljala, da je
                           svet vedel za nas, da smo zlasti z lanskimi dopolnili k slovenski ustavi
                           utrdili temelje slovenske državnosti in da danes lahko začenjamo z
                           demokratičnim in na ustavnih temeljih utemeljenim postopkom za sprejem
                           ustave slovenske države.</p>
                        <p>S pripravo ustave smo pred nalogo, da z uveljavljanjem trajne in
                           neodtujljive pravice do samoodločbe opredelimo in v življenju uresničimo
                           popolno samostojnost Republike Slovenije kot nacionalne države
                           slovenskega naroda, v kateri so zagotovljene vse pravice in enakopravnost
                           avtohtone italijanske in madžarske narodnosti ter pravice vseh drugih
                           državljanov Republike Slovenije.</p>
                        <p>Slovenska ustava naj bo ustava sodobne države, ki je oblikovana v civilni
                           družbi na Slovenskem ob prelomu stoletja in tisočletja. Ustava, za katero
                           želimo, da bi bila po svojem smislu trajnejši in trdnejši pravni
                           dokument, naj izrazi duha časa in mesto Slovencev in Slovenije v procesih
                           sodobne Evrope in sveta.</p>
                        <p>Za te procese je značilna vse večja prepletenost in povezanost sodobnega
                           življenja na vseh področjih, zlasti na področju gospodarstva in
                           raziskovalne dejavnosti, kot njegovega sestavnega dela in gonilne sile.
                           Krepijo se integracijski procesi, tržna opredelitev v gospodarskem in
                           pluralizem v političnem življenju. Procesi demokratizacije, vsestranskega
                           sodelovanja in povezovanja ter zmanjšanje oborožitve postajajo dolgoročna
                           razvojna težnja sveta. Ta vstopa v kvalitativno novo razvojno obdobje. Te
                           značilnosti poudarjeno prihajajo do veljave v Evropi, ki išče in
                           uveljavlja novo in neodvisno evropsko entiteto in identiteto.</p>
                        <p>Posebej pomembna je razprava o prihodnji politični, gospodarski, socialni
                           in sploh civilizacijski arhitekturi Evrope, v kateri sodelujejo in želijo
                           sodelovati vsi evropski dejavniki; po globokih političnih spremembah v
                           državah Vzhodne Evrope tudi te države. Evropa je danes nedvomno nosilna
                           sila novih procesov in sprememb, ki so po svojem pomenu, vsebini in
                           možnih dometih, največji v drugi polovici tega stoletja, vključno s
                           svojim sistemom stalnih odnosov in instrumentov nove evropske varnostne
                           in še posebej mirovne ureditve. V tem okviru je preseženo zgolj
                           deklarativno obdobje uveljavljanja človekovih pravic kot temelja sodobne
                           demokracije in smo neposredno pred institucionalizacijo obveznosti, ki
                           bodo posegle v pravno in politično organizacijo evropskih družb.</p>
                        <p>Procese v mednarodnem življenju spremljajo tudi negotovost, razlike in
                           problemi; tudi možnost retrogradnih teženj. Z vsem tem se naša ambicija -
                           biti del Evrope - nujno srečuje. Soočeni smo s ponovno oživitvijo
                           nacionalizma in z mednacionalnimi spopadi.</p>
                        <p>Za procese v sodobnem svetu je značilna tudi zavest o skupni nevarnosti,
                           ki preti človeštvu zaradi ogroženosti okolja, in o potrebi po skupni
                           dejavnosti tudi na tem področju.</p>
                        <p>Niso zanemarljive niti socialne napetosti, ki so že izraz težavnega in
                           dolgega procesa prehoda iz administrativno-etatističnega in
                           centralističnega na tržni sistem gospodarjenja. Na vse te težnje in
                           pojave moramo imeti svoj odgovor, svojo rešitev, moramo jih spremljati in
                           poznati. Evropa bo šla naprej, kdor se ji ne bo sposoben prilagajati in
                           se vključiti vanjo, bo zaostal.</p>
                        <p>Če naj bo nova ustava slovenske države dokument časa, ki naj omogoči in
                           podpre vključevanje Slovenije, z vsemi njenimi naravnimi danostmi in
                           človekovimi ustvarjalnostmi v procese sodobnega sveta tako, da bomo v
                           njem čedalje bolj resnično enakopravni, da bomo v tem svetu živeli
                           bogateje, bolj zadovoljni in varni, potem naj bosta sestavni del tega
                           sveta tudi Slovenija in Jugoslavija. Ob tem, ko vidimo sebe v prihodnji
                           Evropi, se ne smemo prepuščati nekritični evforiji, da je za našo
                           uspešnost in dobro počutje v njej dovolj že zgolj naša volja, naša
                           deklarirana stališča. V prihodnji Evropi bo vsak narod, tudi slovenski,
                           vreden in upoštevan samo toliko, kolikor bo v njeno skupno življenje
                           lahko prispeval in kaj ponudil tudi drugim. To terja že danes, da
                           kritično presodimo svoje zmogljivosti in možnosti in da se že zdaj tako
                           organiziramo in pripravimo. Nekritična pričakovanja so vselej vzrok
                           poznejšim razočaranjem. Teh pa je bilo med Slovenci že doslej več kot
                           dovolj.  </p>
                        <p>Spoštovane poslanke in poslanci! Z začetkom priprav ustave sklepamo svoja
                           večletna prizadevanja in delo pri spreminjanju gospodarskega in
                           političnega sistema. Republiko Slovenijo želimo organizirati na sodobnih,
                           demokratičnih socialnih, gospodarskih in političnih načelih. Z ustavo
                           želimo prekiniti z vsemi tistimi, v preteklih letih vztrajno in s težavo
                           spoznavnimi in priznavanimi, ideološkimi zablodami in napakami. Zlasti z
                           nelastninskim konceptom družbene lastnine in z njim povezano dogovorno
                           ekonomijo, s poskusi nadomeščanja človeka in njegovih pravic ter
                           svoboščin kot izhodišča družbene ureditve in vira oblasti, z modelom
                           vodilnega razreda in ene partije, čeprav korigiranega s samoupravljanjem,
                           s podrejanjem nacionalnega interesa razrednemu ter z birokratsko
                           politično-partijsko organizacijo družbe in države, kar vse je, med
                           drugim, pripeljalo do krize, do razvojne stagnacije ter socialne,
                           gospodarske in politične dezintegracije jugoslovanske in slovenske
                           družbe.</p>
                        <p>Zato predlagamo, da se ustavno-pravna Slovenija definira kot
                           demokratična, pravna in socialna država, ki temelji na suverenosti
                           slovenskega naroda, v kateri je nosilec suverenosti državljan oziroma
                           ljudstvo Slovenije. To je prelom z razredno definicijo temeljnega
                           subjekta političnega sistema in družbene ureditve v celoti. Na tej
                           podlagi je mogoče izpeljati vse druge rešitve, ki zadevajo svoboščine,
                           pravice in odgovornosti človeka in državljana ter seveda tudi pravice in
                           položaj slovenskega naroda.</p>
                        <p>Položaj slovenskega naroda naj bo urejen na načelu, da ima vsak narod,
                           torej tudi slovenski, naravno, pa tudi z mednarodno-pravnim dokumenti
                           priznano pravico do samoodločbe. Dopolnila k slovenski ustavi, sprejeta v
                           lanskem letu, so pravico slovenskega naroda do samoodločbe v
                           ustavnopravni obliki samo še ponovno potrdila.</p>
                        <p>Tako imena v ustavi že temelj za uveljavitev te pravice. V dopolnilih je
                           opredeljen tudi temelj naše ekonomske suverenosti. Sestavni del
                           uveljavljanja politične in ekonomske suverenosti so tudi pooblastila in
                           obveznosti organov Republike Slovenije, posebej še njene skupščine, da v
                           primeru ogroženosti zavaruje ustavni položaj in pravice republike.
                           Spomniti velja, da so te spremembe slovenske ustave omogočile tudi prve
                           volitve v večstrankarskem sistemu, na podlagi katerih se je konstituiral
                           sedanji slovenski parlament.</p>
                        <p>S temi volitvami so organi oblasti, posebej skupščina, dobili pravno in
                           demokratično politično legitimnost, njihove odločitve pa pravno in
                           politično avtoriteto. Tako s konkretnimi dejanji potrjujemo in
                           uveljavljamo svojo suverenost. Za to naravno pravico slehernega naroda ni
                           bistveno njeno razglašanje, ampak praktično uveljavljanje. Glede na
                           naravo te pravice, ki obsega vse vidike in vsa področja življenja naroda,
                           od kulture do ekonomije, obrambe, odnosov do drugih narodov in narodnosti
                           Jugoslavije, položaj v mednarodni skupnosti, socialno varnost, družbeno
                           in politično ureditev, je več kot očitno, da je treba konkretne rešitve,
                           ki so sestavina uveljavljanja suverenosti, uveljavljati na učinkovit
                           način. To pa pomeni tudi uveljavljanje v razumnih rokih, ki jih terja
                           uveljavljanje konfederalnega položaja, za kakršnega se - vsaj glede
                           Slovenije - zavzemamo, ne da bi ga enostransko in mimo njihove volje
                           vsiljevali drugim.</p>
                        <p>Suverenost pripada vsakemu narodu in je zato noben resnično demokratičen
                           in civiliziran narod ne sme uveljavljati na škodo enakih pravic drugih.
                           Povsem jasno je, da smo v enakem položaju, v kakršnem živijo in morajo
                           svojo polno suverenost uveljaviti tudi vsi drugi narodi Jugoslavije.
                           Naravno in demokratično je, da vsak narod, tudi slovenski, uveljavlja
                           svojo suverenost tako, da s tem ne onemogoča drugim, da počnejo to isto
                           in da se pri tem, na temelju polne lastne suverenosti, dogovarjajo in
                           sporazumejo o medsebojnih odnosih in uresničevanju skupnih interesov,
                           vključno z oblikovanjem meddržavnih povezav.</p>
                        <p>Predlog Predsedstva Republike poudarja, naj ustava temelji na sodobnem
                           pojmovanju življenja, pravic in svoboščin človeka in državljana, po
                           katerem človek ni le gospodar, ampak tudi dedič življenja, zaradi česar
                           imajo njegove pravice naravne meje. Naj uveljavlja pravico do političnega
                           in sindikalnega organiziranja, socialno-ekonomske pravice, priznanje
                           lastninske pravice in enakopravnost vseh njenih oblik, tržno ekonomijo in
                           podjetništvo s spodbujanjem človekove ustvarjalnosti. Zagotavlja naj
                           varstvo okolja in kulturne dediščine kot državljansko pravico in dolžnost
                           vseh in vsakogar.</p>
                        <p>Temeljnim pravicam in svoboščinam, ki pripadajo človeku kot izvirna
                           naravna pravica in predstavljajo temelj sodobne demokracije, da je
                           predlog Predsedstva velik pomen. Izoblikovale so se v zgodovini človeštva
                           in jih priznava ves civilizirani svet, v naprednem svetu pa nastajajo in
                           se uveljavljajo tudi nove. Ustavnopravni akti morajo upoštevati te
                           pravice in svoboščine kot objektivno dejstvo in jih pravno izraziti,
                           zato, da bodo v družbi in državi učinkovito varovane tudi s pravnimi
                           sredstvi, še posebej pred kršitvami s strani organov oblasti.</p>
                        <p>Mednarodno-pravni dokumenti samo še krepijo obveznosti držav podpisnic,
                           da v svoji notranji pravni ureditvi in praksi spoštujejo pravice in
                           svoboščine človeka. Brez spoštovanja pravic in svoboščin človeka ni
                           mogoča demokracija, saj je človek z vsemi pravicami in svoboščinami njen
                           edini nosilec.</p>
                        <p>Zato Predsedstvo v svojem predlogu tudi predlaga, da se neposredno, z
                           ustavo zagotovijo, in da se na temelju ustave uresničujejo svoboščine,
                           pravice in dolžnosti človeka in državljana. Njegove pravice so lahko
                           omejene samo z enakimi pravicami drugih in z omejitvami, ki so določene v
                           sami ustavi. Gre torej za neposredno uporabo ustave glede človekovih
                           pravic in svoboščin. S takim načelom smo nedvomno dosegli evropsko raven
                           pojmovanja tega temelja sodobne demokracije.</p>
                        <p>Med pravicami in svoboščinami zavzema prav gotovo osrednje mesto - in k
                           takšnem razumevanju nas prepričuje tudi naša nacionalna usoda - pravica
                           svobodnega izražanja nacionalne pripadnosti, vključno z uporabo svojega
                           materinega jezika. Pravica uporaba materinega jezika vsakega človeka kot
                           neodtujljivega dela izražanja njegove človeške integritete in narodne
                           istovetnosti je višja od sleherne pravne norme in politične zahteve, ki
                           bi tako pravico skušala omejevati ali jo celo odvzemati.</p>
                        <p>Glede na naše politične izkušnje bi kazalo posebej pozorno opredeljevati
                           pravico do svobode misli kot temelja pluralistično urejene družbe in z
                           njo najtesneje, celo kot njenim pogojem, obsežene pravice do svobodnega
                           izražanja. Svoboda izražanja je vsa vsebina in smisel svobode misli. In
                           najtrdnejše zagotovilo, da ne bomo znova podlegli mišljenjskemu in s tem
                           političnemu, ideološkemu ali kakršnemukoli drugemu enoumju.</p>
                        <p>V središče prihodnje ustavne ureditve postavlja predlog Predsedstva
                           Republike Slovenije človeka, ki ima zagotovljene pravice in svoboščine in
                           si s svojo pobudo in delom, gospodarsko, kulturno in drugo dejavnostjo
                           zagotavlja socialno varnost in blaginjo zase, svojo družino in družbo.
                           Država naj ima le omejene funkcije. Pospešuje naj socialno blaginjo in
                           zagotavlja splošne pogoje za gospodarjenje.</p>
                        <p>Na področju gospodarstva naj skrbi za nemoteno delovanje svobodnega trga
                           in preprečuje pojave monopolnega obnašanja in izključevanja konkurence.
                           Sicer pa naj velja načelo samoreguliranja družbe in še posebej
                           gospodarstva. Velja naj načelo deregulacije. To pomeni, da naj bo
                           dovoljeno vse, kar ni v nasprotju z ustavno zagotovljenimi pravicami in
                           svoboščinami in ustavno določenimi splošnimi družbenimi interesi ter
                           zakonsko ureditvijo, ki na tem temelji in ki je nujno potrebna za
                           uresničevanje ustavnih določb.</p>
                        <p>Tržno gospodarstvo, razumljeno in naravnano v sodobnem evropskem
                           kontekstu, s sodobnimi funkcijami države, vključno s socialnimi, ki jih
                           je potrebno zagotavljati v družbi socialne blaginje, in z enakopravnostjo
                           vseh oblik lastnine, so nova načela ustavne ureditve. Ustava bo
                           zagotavljala svobodno gibanje vseh dejavnikov proizvodnje - dela, blaga,
                           kapitala, znanja, samostojnost podjetij, enakopravnost vseh ekonomskih
                           subjektov na trgu, pravice delavcev ter neodtujljivo pravico ljudi, da v
                           svobodnem tekmovanju uveljavijo svoje ustvarjalne in delovne sposobnosti
                           in pobudo. In organizirano skrb za tiste, ki si s svojim delom niso
                           sposobni zagotoviti socialne varnosti.</p>
                        <p>Ustava bo uveljavila pravni red, ki bo najboljša zaščita pred samovoljo.
                           Očitna je potreba po ustavno zagotovljeni avtonomiji gospodarstva pred
                           samovoljnim intervencionizmom politike v poslovne, razvojne in kadrovske
                           odločitve podjetij. Ta samovolja, skušnjava predpostaviti kriterij
                           politične pripadnosti ljudi njihovi strokovnosti, presojati koristnost
                           podjetniških odločitev s kratkoročnega političnega vidika, je ostala
                           prisotna v naši zavesti in v družbeni praksi.</p>
                        <p>Jasen pravni red, ki bo zagotovil varnost v gospodarjenju, spodbujal
                           učinkovito poslovanje in gospodarjenje ter interes tujega in domačega
                           kapitala za vlaganje v razvoj in s tem nova delovna mesta ter utrjevanje
                           politične in socialne varnosti, je zato eno velikih pričakovanj nove
                           ustave. Njegova bistvena sestavina je tudi zahteva po zagotavljanju
                           ustavnopravnega temelja za proces preobrazbe in lastninjenja družbene
                           lastnine.</p>
                        <p>Modeli, ki se zdaj oblikujejo, morajo zagotavljati nujne garancije, ki bi
                           preprečevale, da se ta ključni pogoj za nadaljevanje procesa gospodarske
                           reforme ne poskusi uveljavljati tako, da bo družbena lastnina podcenjena
                           in da bo prehajala celo pospeševano v tuje roke. V družbeni lastnini je
                           akumulirano delo mnogih generacij Slovencev in predstavlja zdaj največji
                           del slovenskega nacionalnega bogastva. Neodgovorna in nepremišljena
                           razprodaja bi nas kaj zlahka postavila v kolonialni položaj, kajti
                           deklarirana politična suverenost brez realnega gospodarskega temelja ni
                           še nikakršno zagotovilo nacionalne suverenosti in svobode.</p>
                        <p>Za uveljavljanje pravic in svoboščin človeka in državljana, politične in
                           ekonomske demokracije ter pravne države je nujna delitev oblastnih
                           funkcij na zakonodajno, izvršno in sodno. To je v predlogu Predsedstva
                           jasno zapisano. Slovenska država naj bo organizirana kot parlamentarna
                           republike. Glede tega, ali naj bo parlament enodomen ali dvodomen ali
                           kako drugače organiziran, se Predsedstvo Republike ni opredeljevalo.
                           Vsekakor pa mora biti enostavneje organiziran in številčno manjši, tako
                           da bodo v njem lahko na demokratičen način prišle do veljave težnje in
                           interesi vseh ustvarjalnih sil, vseh regij in vseh slojev prebivalstva,
                           zlasti še tistih, ki zgolj po večinskem načelu v sferi oblasti ne morejo
                           priti do zadostnega izraza.</p>
                        <p>Vlada kot osrednji organ izvršne oblasti naj bo v okviru svojih
                           pristojnosti samostojna in odgovorna parlamentu. Namesto sedanjega
                           Predsedstva kot kolektivnega organa je predviden individualni predsednik
                           republike kot šef države in vrhovni poveljnik njenih oboroženih sil.</p>
                        <p>Zagotovljena mora biti neodvisnost in samostojnost sodstva in sodnikov.
                           Brez tega, zlasti v praksi dosledno uveljavljenega načela, ne more nobena
                           politična oblast, ne glede na proklamacije pričakovati, da jo bodo ljudje
                           in drugi narodi razumeli in priznavali kot demokratično oblast.</p>
                        <p>Profesionalnost in samostojnost sodnikov je nujen pogoj neodvisnosti
                           sodišč, njihova izvolitev in zamenljivost, strogo in zgolj na temelju
                           zakonitih pogojev in razlogov in ne glede na vsakokratno politično
                           parlamentarno večino, pa njen edini dokaz.</p>
                        <p>Predlagana je okrepitev vloge ustavnega sodišča, tako da bi lahko
                           odločalo tudi o kršitvah posameznih ustavnih pravic in svoboščin in da bi
                           postalo pomemben dejavnik pri ustvarjanju ustavne ureditve in prava
                           nasploh.</p>
                        <p>Naj ob tej priložnosti še posebej opozorim na predlog Predsedstva, da
                           ustava opredeli odgovornost slovenske države za Slovence v zamejstvu in v
                           svetu sploh.</p>
                        <p>Še naprej je potrebno ustavnopravno varovati pravice narodnostnih manjšin
                           v Sloveniji in jim, zaradi uveljavljanja njihovega enakopravnega
                           položaja, zagotavljati posebno varstvo. Temeljno izhodišče je in mora
                           ostati: sedanji obseg in raven tega varstva je le osnova, njeno širjenje
                           in bogatenje pa je eden bistvenih elementov utrjevanja naše legitimnosti
                           v mednarodnih okvirih. To je demokratično, je civilizacijsko, je pa tudi
                           v interesu varstva pravic in položaja naših manjšin v sosednjih
                           državah.</p>
                        <p>Pri varstvu pravic in svoboščin izhaja predlog že iz dosedanje ustavne
                           ureditve in pa iz novih tokov v svetu na tem področju. Predlog se ne
                           spušča v razčlembo novih institucij, ki jih bo, po vsej verjetnosti
                           potrebno na tem področju, zgledujoč se po svetu, še oblikovati.
                           Predvidena je tudi ljudska pobuda za predlaganje zakonov in odločanje na
                           referendumu.</p>
                        <p>Ustava naj opredeli tudi ustrezne oblike lokalne samouprave prebivalcev
                           na določenem območju, naselju oziroma v mestu, in s tem osnove sodobne
                           komunalne ureditve. Samoupravljanje v občinah oziroma v mestih je
                           nedvomno pomembna sestavina organizacije življenja. Pobuda ljudi v
                           lokalnih skupnostih naj pride do veljave, njihove potrebe pa naj se
                           zadovoljujejo na kar najbolj racionalen in učinkovit način.</p>
                        <p>Predlog predvideva tudi možnost ustanavljanja samoupravnih skupnosti, ki
                           služijo samostojnemu urejanju in zadovoljevanju nekaterih skupnih potreb
                           državljanov. Tem skupnostim lahko država zaupa tudi opravljanje določenih
                           javnih pooblastil.</p>
                        <p>Prehodne in končne določbe ustave suverene slovenske države naj
                           opredeljujejo načine in roke za njeno uveljavitev. Z njenim sprejetjem se
                           bo Republika Slovenija ustavnopravno konstituirala kot popolnoma
                           samostojen državni subjekt. To ni ovira, da na podlagi pravice do
                           samoodločbe Slovenija že sedaj ne bi pripravila in ponudila drugim
                           narodom oziroma republikam v sedanji SFRJ, svoj predlog za konfederalno
                           ureditev Jugoslavije oziroma za uveljavitev konfederalnega položaja
                           Republike Slovenije v Jugoslaviji.</p>
                        <p>Odločitev za Republiko Slovenijo kot suvereno državo je naša skupna
                           volja, izražena tudi na zadnjih skupščinskih volitvah. Vse manj je
                           tistih,l ki takšni želji Slovenije, pa tudi drugih republik, še
                           nasprotujejo. Po volitvah je to voljo izrazila tudi Deklaracija o
                           suverenosti Republike Slovenije, ki jo je sprejela in razglasila ta
                           skupščina.</p>
                        <p>Zaradi tega, da je bila Deklaracija o suverenosti sprejeta pred obravnavo
                           predloga, da se začne postopek za sprejem Ustave Republike Slovenije,
                           meni Predsedstvo, da bo s sprejetjem predloga za pripravo Ustave
                           Republike Slovenije na današnjem zasedanju Skupščine, uveljavljena
                           večkrat izražena obča politična volja ljudi v Sloveniji o tem, kako si
                           predstavljamo in želimo urejati ustavnopravni položaj Republike
                           Slovenije.</p>
                        <p>S sprejetjem predloga za pripravo ustave bomo na demokratičen način
                           nadaljevali graditev slovenske državnosti. Počnimo to tako, tudi vnaprej,
                           da ne bomo z uveljavljanjem naše volje preprečevali tudi drugim narodom v
                           Jugoslaviji, da si poiščejo rešitve, ki so za njih sprejemljive. In da se
                           bo ta razplet krize in prehod v novo stanje, ki gotovo ne bo ne enostaven
                           in ne kratek, dogajal po demokratični poti, s pogovori in s konkretnimi
                           predlogi, ki bodo temeljili na demokratičnem ugotavljanju dolgoročnih
                           interesov slovenskega naroda in na jasni ponudbi drugim, v kakšnih
                           odnosih z njimi jih želimo in moramo reševati, ne da bi jim te rešitve
                           vsiljevali.</p>
                        <p>Treba je priznati, da za zdaj takšne konkretne ponudbe ni, in da je prav
                           zato ob delu na ustavi potrebno pripraviti tudi elemente te ponudbe.
                           Pripraviti jih moramo sami ali skupaj s tistimi, ki zase želijo in realno
                           lahko uveljavijo enak, konfederalni položaj v skupnosti, ki jo povezujejo
                           realni, predvsem ekonomski interesi, kar je, na podlagi zdaj poznanih
                           stališč, realno vsaj še za Republiko Hrvaško.</p>
                        <p>Predsedstvo Republike Slovenije je Predsedstvu Republike Hrvaške že dalo
                           pobudo za skupno pripravo zasnove ureditve odnosov v bodočih medsebojnih
                           razmerjih in razmerij z drugimi republikami.</p>
                        <p>Drža, ali bo tako, kot mi zahtevamo, ali pa se o ničemer sploh ne
                           pogovarjamo, ni ne demokratična, ne modra, ne ustvarjalna in ne
                           državniška. Ne izgubljajmo energije za to, da vedno znova uveljavljamo
                           tisto, česar nam nihče več ne oporeka, in za kar je, navsezadnje, bitka
                           bila že prepričljivo dobljena z dopolnili k ustavi Republike Slovenije.
                           Ukvarjajmo se raje z razmisleki o tem, kako na tej podlagi uveljaviti
                           demokratična razmerja z drugimi. Navsezadnje nam ne more biti vseeno,
                           kako bomo prišli v nastajajočo evropsko mednarodno skupnost in kako nas
                           bo sprejela, ne glede na to, ali bomo potovanje v Evropo končali sami ali
                           skupaj z drugimi narodi Jugoslavije.</p>
                        <p>Svoj odnos do nas bo svet opredelil pač po tem, kaj bomo zapustili za
                           seboj in kaj prinesli s sabo. Če po vseh demokratičnih prizadevanjih ne
                           bomo imeli druge izbire kot ločitev, potem moramo to opraviti tako, da bo
                           tudi svetu jasno in bo tudi zanj prepričljivo, da druge izbire nismo
                           imeli. Razmere v Jugoslaviji so zdaj že nekaj časa take, da takšno
                           ravnanje, ki je izraz naše odgovornosti tudi do drugih in do mednarodne
                           javnosti, naravnost zahtevajo. Delajmo to tako, da ne bo potrebno naših
                           ravnanj demokratično, dobrohotno in pokroviteljsko tolmačiti
                           predstavnikom drugih držav.</p>
                        <p>Gre za stvari, ki so v najglobljem in najvitalnejšem interesu vseh
                           državljanov Republike Slovenije, v interesu prihodnosti slovenskega
                           naroda. Odločitve o njih morajo biti demokratične, morajo biti izraz
                           volje in enotnosti ljudi in političnih sil na Slovenskem. Ni jih mogoče
                           sprejemati v medstrankarskem tekmovanju in brez demokratične konsultacije
                           z državljani. O njih se bo pred dokončnimi odločitvami, z jasno predstavo
                           o možnih posledicah, potrebno odločati z referendumom. Čas in razloge
                           zanj bo morala oceniti ta skupščina. To velja tudi za sprejem ustave.</p>
                        <p>Z demokratičnim postopkom za sprejem ustave Republike Slovenije bomo
                           prispevali tudi k temu, da nas mednarodna skupnost ne bo sprejemala kot
                           moteč faktor, ampak kot narod, ki se želi na demokratičen način vključiti
                           v Evropo kot novonastajajočo skupnost svobodnih narodov in njihovih
                           suverenih držav.</p>
                        <p>Spoštovane poslanke in poslanci! Predsedstvo Republike je v predlogu za
                           začetek postopka za sprejem Ustave Republike Slovenije strnilo tista
                           izhodišča in usmeritve, za katere meni, da so jih Slovenci z veliko
                           večino in splošnim narodnim soglasjem že sprejeli. Gre za ustavo države
                           svobodnega slovenskega naroda, italijanske in madžarske narodnosti,
                           svobodnih ljudi, svobodne družbe, ki je odprta v Jugoslavijo in v
                           svet.</p>
                        <p>Predsedstvo ne predlaga konkretnih rešitev. To je stvar ustavodajalca.
                           Predsedstvo s svojim predlogom nikakor ni želelo posegati v njegove
                           kompetence. Zato je predlog inicialen in ne prejudicialen. Je pa, glede
                           izhodišč in okvirov prihodnje slovenske ustave, dovolj jasen, ker je prav
                           glede tega zgrajen na že ugotovljenem političnem soglasju v
                           Sloveniji.</p>
                        <p>V imenu Predsedstva Republike Slovenije predlagam, da po opravljeni
                           razpravi, sprejmete predlog, da se začne postopek za sprejetje ustave
                           Republike Slovenije. Hvala lepa. <stage type="vocal">(Aplavz.)</stage>
                        </p>
                     </sp>
                  </div>
                  <div xml:id="div.1.1.1.2" ana="#PAR.TDR" corresp="#toc.1.2">
                     <sp who="#sp.ZupančičJože">
                        <speaker>PREDSEDUJOČI JOŽE ZUPANČIČ:</speaker>
                        <p>Gospodu Milanu Kučanu, predsedniku Predsedstva Republike Slovenije se za
                           uvodno obrazložitev, da se začne postopek za sprejem naše nove slovenske
                           ustave, iskreno zahvaljujem.</p>
                        <p>Sedaj bi poslušali <title>EKSPOZE K PROGRAMSKIM USMERITVAM IZVRŠNEGA SVETA SKUPŠČINE
                              REPUBLIKE SLOVENIJE</title>, ki ga bo podal gospod Alojz Peterle, predsednik
                           Izvršnega sveta Skupščine Republike Slovenije. Prosim, gospod Peterle.</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovano predsedstvo, spoštovane poslanke in poslanci, gospe in
                           gospodje, dragi gostje, posebej še tisti iz slovenskih pokrajin zunaj
                           Slovenije.</p>
                        <p>Če bi bile razmere pri nas normalne, bi danes tukaj zastopal normalen
                           program, neke normalne vlade in predstavil bi tudi nek normalen ekspoze.
                           Ker pa zadeve v tej deželi niso normalne, tudi ta ekspoze ne bo normalen
                           in namesto programa ponujamo programske usmeritve.</p>
                        <p>Ko smo začeli prvi dan svojega vladanja nas je čakalo na mizi sporočilo,
                           da je 225 slovenskih podjetij pred stečajem in to ne majhnih. To je eno
                           od nenormalnih dejstev, naštel bom še nekaj drugih.</p>
                        <p>V svoje urade smo vstopili seveda v okoliščinah, ki jih določa
                           zakonodaja, ki je bila pisana na kožo nekomu drugemu in težko je vladati
                           v demokratični vladi v okoliščinah, v pravnih okoliščinah, ki niso pisane
                           na njeno kožo. K nenormalnostim štejem to, da se odvijajo v tem času, ko
                           se Jugoslavija demokratizira, na njenem teritoriju vojaške vaje pod
                           predpostavko, da so v Sloveniji in Hrvaškem nastopili kvizlingi. K
                           nenormalnemu dejstvu štejem "zelo nujno, vročiti takoj", pod to oznako
                           smo včeraj dobili pismo Predsedstva SFRJ, kjer med drugim pravi:
                           "izhajajoč iz stališč podanih v Skupščini SFRJ Predsedstvo ponovno
                           poudarja svojo odločno stališče, da bo z vsemi razpoložljivimi sredstvi
                           ščitilo ustavnost in zakonitost na celotnem področju SFRJ. V primeru, da
                           bi se takšni akti sprejeli v Skupščini Slovenije bi to sigurno pripeljalo
                           do zelo težkih posledic, zato Predsedstvo SFRJ predlaga, da se v
                           Skupščini Slovenije naredi vse, da se te programske usmeritve ne
                           sprejmejo, niti se karkoli začenja v smeri njihove uresničitve, ker bi se
                           s tem prevzelo tudi vso odgovornost za posledice, k bi iz takšnih
                           odločitev lahko nastale".</p>
                        <p>Gre za tisti del usmeritev, ki govorijo o obrambi. Pismo bo še razmnoženo
                           in razdeljeno vsem poslankam in poslancem.</p>
                        <p>K nenormalnemu štejem tudi to, da sindikat, ki je do lani skrbel predvsem
                           za ozimnico in poceni karte za plavanje in kulturne prireditve, danes
                           zastopa nerazumna stališča glede kolektivne pogodbe, zahteva plače, ki
                           jih ta dežela iz svojih moči ne more ponuditi delavcem.</p>
                        <p>K nenormalnemu stanju spada to, da delajo ponekod naši delavci s stroji,
                           ki so 50 let in več.</p>
                        <p>K nenormalnemu spada to, da se danes tako rekoč ukinja legitimno in
                           legalno oblast, ki je bila postavljena na Kosovu. Mi smo doslej mislili,
                           da se trudimo za transformacijo te države, izgleda pa da gre bolj za
                           njeno ukinjanje oziroma njen razpad.</p>
                        <p>Vsa ta dejstva onemogočajo normalno vladanje in bolj nagovarjajo k
                           gašenju, hitremu ukrepanju. In zato pravim bo ta nastop tudi nekoliko
                           nenormalen.</p>
                        <p>Lepo je bilo pod Titom, ki je sedel na dveh stolih in če je zmanjkalo
                           dolarjev, je dal natisniti dinarje. Čas je seveda tak, da na tak način ne
                           gre več. V tistem času je bilo tudi tako, da je v planih vse stalo, vsak
                           se je lahko našel notri, čebelarji ali tisti, ki igrajo bardbinton, vsak
                           je našel notri svoj odstavek ali vsaj svojo alineo. Uresničilo se je od
                           tega zelo malo. Poglejte naše plane, zadnje tri, kako se ponavljajo iste
                           opredelitve, iste naloge, isti cilji in kako smo pred vedno istimi
                           problemi. Tudi s programi je podobno, zlasti z njihovo celovitostjo.</p>
                        <p>Sedaj stojimo na enem stolu, ta stol je naš in od nas je odvisno, kaj
                           bomo s tega stola ukrenili. Tudi v Jugoslaviji denarja ne tiskamo več po
                           domače, kar na zahtevo, kot se je to godilo.                    </p>
                        <p>Socialistični samoupravni plani, kjer se je lahko vsak prebral in
                           neskončno dolgo usklajeval svoj interes za tisti svoj promil, tudi to je
                           mimo. Danes ni časa za to, da bi se pogajali o promilih, zato, da bi se v
                           nekem dokumentu vlade vsakdo videl. Danes gre za čas, ko se moramo
                           pogovarjati o preživetju. Pogovarjati se moramo o strategiji za to
                           preživetje, pogovarjati se moramo o programskih usmeritvah za to. Če bi
                           jaz napisal ta ekspoze včeraj ob treh popoldne, bi bil danes že zastarel.
                           Tako hitro se zadeve odvijajo in v takšnih okoliščinah bi bilo
                           neodgovorno od vlade, da bi zelo detajlirala svoj program, da bi ga
                           oročila z zelo natančnimi roki. Gre za globlje, gre za pomembnejše zadeve
                           in lahko bi se osmešili, če bi šli z detajli predaleč, ker moramo
                           reagirati dnevno na zadeve, ki niso predvidljive v naprej.</p>
                        <p>Zato ponuja Izvršni svet programske usmeritve, ki so pripravljene s tako
                           širino, da omogočajo dovolj manevrskega prostora za sprotno prilagajanje
                           vsem izzivom oziroma teži dneva. Na samem začetku programskih usmeritev
                           je nedvoumno zapisana temeljna programska točka, t.j. uresničitev državne
                           suverenosti Slovenije. Lahko bi rekel, če ne bi bilo nobene druge točke
                           zapisane, je to za vlado dovolj, namreč tej uresničitvi državne
                           suverenosti, to uresničitev lahko dosežemo samo tako, da jo izvajamo na
                           različnih področjih, ki smo jih opredelili. In vlada, ki ji je skupščina
                           z Deklaracijo o suverenosti naložila glavni del uresničevanja te
                           suverenosti, se svoje odgovornosti zaveda, zaveda se domačega
                           jugoslovanskega in mednarodnega okvira in zato tudi pripravlja svoj
                           predlog za konfederativno ureditev Jugoslavije.</p>
                        <p>Po drugi strani pa se povsem tehnično tudi pripravlja na možnost, da do
                           konfederativnega razpleta v Jugoslaviji ne pridelali pa da pride celo do
                           nasilnega urejanja razmer v Jugoslaviji.</p>
                        <p>Iz te osnovne točke državne suverenosti Slovenije izhajajo tudi povsem
                           jasne naloge, kot so izgradnja pravnega sistema, izgradnja državne
                           uprave, učinkovitega gospodarskega sistema, sistema javnih financ,
                           zasnove lastne obrambe, zunanje politike, skrb za italijansko in
                           madžarsko narodno skupnost pri nas na novih osnovah, skrb za Slovence po
                           svetu, neodvisni sistem javnega obveščanja, nova obveščevalna in
                           protiobveščevalna služba in še kaj.</p>
                        <p>Možna konkretizacija v zvezi s temi nalogami je naslednja: večina teh
                           nalog je v osnovi vezanih na sprejem nove ustave, kar ne pomeni, da mi ne
                           delamo na teh projektih. Gre zato, da bi takoj po sprejetju ustave imeli
                           vse osnove za odločanje tudi o pravni ureditvi posameznih področij.</p>
                        <p>Nekatera področja je možno urejati že na podlagi sedanjega ustavnega
                           zakona, za nekatera bo pa potrebno vendar pred sprejetjem ustave sprejeti
                           še ustavna dopolnila, predvsem na področju zakonodajnih pristojnosti
                           republike in njenih pristojnosti na področju obrambe, zato da bomo lahko
                           tukaj te osnove pripravili prej. Konec jeseni lahko pričakujemo oziroma
                           bomo pripravili sistemske zakone na področju družbenih dejavnosti in
                           obrambe, do konca leta pa zakone, ki urejajo državno upravo in
                           infrastrukturo.</p>
                        <p>Reorganizacijo republiške uprave, bomo pripravili oziroma pravne osnove
                           za to, tudi do same jeseni.</p>
                        <p>Že do septembra pa bo vlada pripravila pregled zvezne zakonodaje z vidika
                           njene sprejemljivosti za Slovenijo. Opravili smo že prvo "rundo" tega
                           dela in pri prvem pregledu prišli do ocene, da je potrebno 18 zveznih
                           zakonov, oziroma 18 zveznih zakonov ni sprejemljivih za Slovenijo, 35 pa
                           jih je delno sprejemljivih, kar pomeni, da je treba črtati v njih vsaj en
                           člen. To delo napreduje in kdor bi se želel s tem seznaniti, lahko dobi
                           materiale.</p>
                        <p>To kar počnemo, je šele postavljanje temeljev nove stavbe. V tem času
                           seveda prebivamo v stari, ki jo krpamo za sproti, da lahko preživljamo.
                           Ko bodo postavljeni temelji, bom vesel, če jih bo postavila ta vlada, bo
                           potrebno iti naprej. In kot sem že rekel, mi sejemo, nekdo bo zalival.
                           Mogoče bo plodove užival nekdo tretji. Vsekakor bo to nekaj časa trajalo.
                           Tisti, ki radi rabijo besedo takoj ali besedo hitri postopek, tisti z
                           mojim ekspozejem ne bodo zadovoljni, ker takoj lahko naredimo zelo malo,
                           hitro pa tudi ne prav veliko in nekatere poteze so nam prinesle škodo,
                           ker smo šli preveč na hitro. Bodimo samokritični!</p>
                        <p>Smo v prehodnem času, ko se bodo dokončno pokazale posledice delovanja
                           preživetega sistema, pa tudi posledice uvajanja novega. Oboje bo imelo
                           svojo ceno in oboje bo, kot sem rekel, nekaj časa trajalo. Posebna cena
                           bo seveda z Evropo. prvo ceno bomo plačali s suverenostjo, ker to pomeni
                           nove relacije, nove donose pa tudi novo odgovornost zase. Druga cena bo
                           prišla z Evropo. Če pristajamo na Evropo, moramo pristajati na njene
                           standarde, na njeno produktivnost, na njene delovne navade, na njeno
                           disciplino in na njene mehanizme kontrole. In takrat se bo šele pokazala
                           naša moč oziroma naša zdravost.</p>
                        <p>Rad bi povedal tole, o programskih usmeritvah, da citiranje pisma
                           predsedstva naj ne izzveni kot nekakšen pritisk na enotnost te dvorane.
                           pričakujem, da se ne bo nihče v kritiki programskih usmeritvah zadrževal
                           zaradi tega branja.</p>
                        <p>Kar zadeva stanja v katerem se nahaja ta dežela ne mislim navajati
                           procentov, ki jih prebirate iz dneva v dan.</p>
                        <p>Samo nekaj. Za letos so neki napovedovali 2% gospodarske rasti. Izgleda,
                           da bo številka prava, le predznak nekoliko drugačna. Ta čas imamo okrog
                           40.000 nezaposlenih, kar pomeni 5%. Ta številka se bo zagotovo povečala,
                           saj študije kažejo, da imamo najmanj 20% preveč zaposlenih. Te številke
                           so same po sebi težke, težke za tiste, ki jih osebno zadevajo. Vendar jih
                           je treba gledati v luči ozdravljanja gospodarstva, v luči doseganja
                           drugačne oziroma višje produktivnosti.</p>
                        <p>Vlada seveda ne bo razlagala sveta in samo evidentirala procesov, ampak
                           bo pospeševala razvoj novih delovnih mest. V skupščinski proceduri je že
                           eden od zakonskih predlogov, ki ureja to področje in skrbela bo za
                           socialno varnost v mejah možnega. To kar sem prej rekel, da sedimo na
                           enem stolu pomeni, da imamo, kar pač imamo in da bomo morali to stanje
                           vsi, ki nas to zadeva, razumeti. Tukaj nerazumnost pač ne more pripeljati
                           nikamor. Pretirane zahteve v skrajni konsekvenci lahko pomenijo
                           zadolževanje, zato so neke rezerve, vendar pa ne bi šli na način, po
                           modelu kakor ga je uporabljala Jugoslavija. Mi moramo postaviti zdravo
                           jedro na gospodarskem področju, da bomo iz tega jedra potem prišli v
                           normalne strukture in normalno delovanje te družb.</p>
                        <p>Temelj gospodarske preobrazbe, za katero si vlada prizadeva, bo
                           lastninjenje. Mislimo, da je to najtežja naloga, ki je pred nami, tudi
                           najnujnejša naloga. Vemo pa, da gre za izredno zapleten proces, katerega
                           gospodarski in socialni učinki so, razen v teoretičnih modelih, povsem
                           nepoznani. S tem se ukvarja danes torej pol sveta. Gre zato, da postavimo
                           tak pristop, ki bo omogočal postopnost in popravke. Mi smo opravili
                           številne konsultacije s strokovnjaki doma in po svetu, da bi se
                           približali tukaj optimalni, sprejemljivi, razumni odločitvi. In nihče od
                           teh ljudi ni bil zato, da bi šli na vsesplošno podržavljanje, da bi šli
                           tukaj v radikalno, ali kot bi rekli nekateri v revolucionarno
                           odločitev.</p>
                        <p>Mislimo in tudi drugi, da bi se s tem neučinkovitost lahko še nadaljevala
                           ali celo povečala. In prav se mi zdi, da opozorim na nekatere slabosti,
                           do katerih bi lahko prišlo, če bi sprejeli tak akt. Z njim bi se izničile
                           prednosti, ki smo jih vendarle dosegli v primerjavi z drugimi
                           socialističnimi gospodarstvi zaradi naše, vendar omejene, tržnosti
                           oziroma nekaterih uveljavljenih mehanizmov tržne ekonomije.</p>
                        <p>1. Namreč mnoga podjetja, kljub temu, da so družbena, povsem uspešno
                           gospodarijo in kakršnokoli nasilno poseganje v to bi verjetno uspešnost
                           zmanjšalo. Torej zdrave puščamo.</p>
                        <p>2. Država bi tako hotela to ali ne, nehote prevzela vse funkcije
                           lastnika, kamor spada potem postavljanje poslovodstev investicijske
                           odločitve, reorganizacije in podobno, kar bi ustvarilo močan državni
                           gospodarski sektor z neznanimi posledicami.</p>
                        <p>3. Treba je upoštevati, da je družbena lastnina nastajala na različne
                           načine in da ima različna porekla. Nastajala je tudi iz nič, rečemo v
                           narekovajih, torej brez podržavljanj, vlaganj države, kreditov in
                           podobno. In v takšnem primeru bi bilo podržavljanje najmanj nepravično
                           oziroma bi zahtevalo spet neke dodatne pravne ureditve.</p>
                        <p>4. Podržavljanje bi impliciralo centralizirano privatizacijo, ki bi bila
                           po našem mnenju počasnejša od decentralizirane in bi zahtevala enormen
                           administrativen aparat.</p>
                        <p>Iz navedenih razlogov vlada predlaga decentralizirano privatizacijo
                           družbene lastnine, brez njene predhodne nacionalizacije oziroma direktno
                           pretvorbo družbenih podjetij v delniške družbe. To omogoča, da se kot
                           nosilci privatizacije pojavljajo delavci, vključno z menedžerji, upniki,
                           nekdanji lastniki v primerih reprivatizacije in tudi država predvsem s
                           pomočjo že ustanovljene Agencije za prestrukturiranje in Sklada za
                           razvoj, ki se pripravljata na operativno delovanje in bosta začela s
                           polno paro delati 1. septembra.</p>
                        <p>Naloga Agencije bo takoj pripraviti različne podlage in pravila za
                           privatizacijo s pomočjo katerih bo država mogla sama in prek pristojnih
                           organov kontrolirati postopke privatizacije. Nam se zdi ključna beseda
                           "kontrola" teh postopkov. Bolj neposredno se bo Agencija vključevala v
                           privatizacije pri katerih bi se vključevali tujci oziroma tuj kapital.
                           Vlada podpira različne pragmatične načine lastninjenja, kot so izplačilo
                           dela plače in na takšno plačilo vezanih obveznosti z obveznicami in
                           delnicami.</p>
                        <p>Med njimi bodo imele prednost takšne, ki v procesu lastninjenja
                           povečujejo proizvodnjo bogastva in razpršitev lastnine. Za izvedbo
                           privatizacije bosta Agencija in Sklad, skupaj z ustreznimi resorji,
                           septembra pripravila pravila za privatizacijo, ki bo poleg
                           operacionalizacije različnih postopkov vsebovala tudi pravice udeležencev
                           privatizacije in roke za njeno izvedbo.</p>
                        <p>Iz postopka privatizacije bodo zaenkrat izvzeta podjetja s področja
                           infrastrukture. Mislimo na rudarstvo, elektrogospodarstvo, železnico, PTT
                           promet, RTV in komunalna podjetja, ki naj bi postala javna podjetja.
                           Posamezna podjetja po dogovoru z vlado zdaj zbirajo podatke o dolgovih in
                           izgubah, začela so se tudi že prva pogajanja med Sekretariatom za
                           finance, bankami kot upniki in podjetji o prevzemu in delitve dolgov. S
                           tem se bo spremenila struktura pasive in omogočila normalnejše
                           poslovanje.</p>
                        <p>Rezultat tripatitnih pogajanj vlada, banka in podjetja, bo pogodba o
                           delitvi obveznosti, ki ji bo sledil zakon o ustanovitvi javnega podjetja
                           oziroma podjetij, odločba o imenovanju upravnega odbora in direktorja ter
                           operativni program prestrukturiranja.</p>
                        <p>Tudi tu ni mogoče najti enoznačnih rešitev, zato naj bi si posamezna
                           področja sledila, kar bi omogočilo različne rešitve, prenašanje izkušenj
                           in izogibanje napakam.</p>
                        <p>Čeprav železarstvo ne sodi med infrastrukturne dejavnosti, bo zaradi
                           velike zadolženosti vlada tudi železarstvo reševala na podoben način.
                           Tako kot v infrastrukturni dejavnostih tudi v velikih monopolnih
                           sistemih, ki so temeljnega pomena za funkcioniranje slovenske države, kot
                           so banke in zavarovalnice, ni mogoče računati na to, da bo delovanje trga
                           zagotavljalo njihovo uspešnost oziroma da bo proces privatizacije, ki naj
                           bi prinesel nova sredstva, dovolj hiter.</p>
                        <p>Poleg bank in zavarovalnic v to skupino sodijo tudi velika podjetja z
                           izgubami. S posebnim zakonom bomo določili posebna pooblastila
                           menedžerjem pri upravljanju, takoj, ko podjetja zaidejo v težave in ne
                           šele, ko so že v stečaju in obenem bolj neposredno vlogo države. To bo
                           mogoče tako, da v predhodnem razdobju kot predstavnik lastnika v
                           narekovajih, nastopa upravni oziroma nastopajo upravni oziroma nadzorni
                           odbori, sestavljeni iz predstavnikov države, ki jih bo imenoval
                           republiški Izvršni svet iz vrst uspešnih podjetnikov, izključno pa
                           strokovnih merilih in iz predstavnikov delavcev. Odbori bodo imeli vse
                           pravice kakršne jim daje zvezni zakon o podjetjih, torej pravice
                           predstavnikov lastnikov. S tem bomo zavarovali premoženje, omogočili
                           zamenjavo nesposobnih menedžerjev, obenem pa preprečili ponovno odvisnost
                           gospodarstva od občinskih političnih oblasti.</p>
                        <p>Ob splošnih postopkih lastninjenja družbene lastnine, katerega rezultat
                           bi bile delniške družbe, so posebni postopki mogoči in potrebni pri
                           lastninjenju stanovanj. Ustrezni zakon je v pripravi na Sekretariatu za
                           urejanje prostora in zaščito okolja. Prav tako je poseben postopek
                           potreben pri vračanju zemlje. Predloge za te postopke bo pripravil
                           Sekretariat za kmetijstvo, gozdarstvo in prehrano.</p>
                        <p>Jaz tukaj ne bi ob tej, bi rekel, najpomembnejši točki zahajal naprej v
                           komentar oziroma razlago posameznih področij znotraj programskih
                           usmeritev. Rad bi povedal samo to, da ne bi radi razprave oziroma
                           mislimo, da ne bi bila produktivna razprava, ki bi spet načela tisto
                           vprašanje kaj je bilo prej ali je bila prej kura ali je bilo prej jajce.
                           Vlada bo skrbela za to, da bo to, kar si moramo deliti vsi, da bo to
                           razdeljeno pravično med vse. In ta koncept oziroma to načelno misli vlada
                           zelo dosledno izvajati.</p>
                        <p>Rad bi se ustavil z nekaj besedami pri jugoslovanskem kontekstu. Že prej
                           sem povedal, da vlada pripravlja predlog konfederalne pogodbe, kakor jo
                           pač vidi vlada. Pripravljamo tudi rešitve za drugačne razplete. Mi nismo
                           za to, da bi ovirali dialog o bodočih rešitvah v Jugoslaviji, za
                           kakršnokoli rešitev se bomo pač dogovorili. Mi smo za ta dialog odprti,
                           seveda pod določenimi predpostavkami. Ta dialog se mi zdi zelo nujen in
                           težko jemljemo na znanje dejstvo, da se je v delu naše države ta dialog
                           ustavil. Ena od osnovnih predpostavk, s katero gremo v pogovore na
                           jugoslovanski ravni je, da ne bomo dopuščali večanja pristojnosti
                           federacije nad Slovenijo. Podpirali bomo vse tiste rešitve na
                           gospodarskem področju, ki ne ogrožajo našega gospodarstva. Mi mislimo, da
                           je že obilo plačalo z gospodarsko reformo.</p>
                        <p>Mislimo, da je protiinflacijski in stabilizacijski program potreben. Bil
                           bi potreben tudi, če bi ga izvajala samo slovenska vlada. In ob
                           hiperinflaciji bi se ne mogel bistveno razlikovati od zveznega.
                           Razlikoval bi se seveda v kvalifikacijah, saj takšen kot je, nima
                           usklajenih osnovnih količin. Slovensko gospodarstvo je pa najbolj
                           prizadeto z napačno določitvijo tečaja, na kar se navezuje še
                           restriktivna denarna politika, neuspešna dohodkovna politika in razkošna
                           fiskalna politika.</p>
                        <p>To je zaradi njegovih značilnosti posebno prizadelo slovensko
                           gospodarstvo in julijski ukrepi Zvezne vlade tega ne popravljajo, vsaj ne
                           prepričljivo, take so prve razlage. Zato Izvršni svet vztrajno zahteva od
                           Zvezne vlade naslednje popravke programa:</p>
                        <p>prvič, ob dejstvu, da Zvezna vlada noče in v nekem smislu ne more, ker je
                           vezana na mednarodni monetarni fond, ne more popraviti napake z
                           določitvijo tečaja. Izvršni svet zato zahteva, da se za zaščito izvoznega
                           gospodarstva uporabijo nepotrebno nakopičene in iz gospodarstva izčrpane
                           devizne rezerve, zvezni vladi pa je tudi posredoval svoja stališča glede
                           sprostitve na kreditno-monetarnem področju;</p>
                        <p>drugič, nujno je treba zmanjšati restriktivnost denarne politike, kar je
                           spet mogoče doseči na več načinov, ki niso inflatorni;</p>
                        <p>Tretjič, Izvršni svet od Zvezne vlade zahteva zmanjšanje njenega
                           proračuna in bo pri teh zahtevah vztrajal ter se obenem povezal s
                           predstavniki hrvaške vlade, da bi skupaj dosegli ustrezne spremembe. Če
                           smo šli mi tukaj v razbremenitev gospodarstva, če smo šli v tolikšno
                           znižanje, zmanjšanje rebalansa proračuna, kakor kaže, da bo znižana naša
                           gospodarska rast, potem nimamo osnove za to, da bi pristajali na povečan
                           zvezni proračun.</p>
                        <p>Glede mednarodnih odnosov, ki so tudi pomembna postavka pri vsem našem
                           početju, bi rad povedal naslednje. Mi smo obiskali nekaj sosednjih in
                           svetovnih političnih centrov z namenom, da bi iz prve roke informirali
                           pomembne politične dejavnike o tem, kaj se pri nas godi, kaj mi o tem
                           mislimo, kakšne rešitve predlagamo in da bi slišali za njihove odgovore,
                           za njihove poglede. Brez teh odgovorov, brez tega poznavanja, brez tega
                           direktnega stika bi nam bilo neprimerno težje. Kritikom naše
                           zunanjepolitične dejavnosti, odgovarjam že sedaj, da je po mojem mnenju
                           tega še premalo, ker se o Sloveniji premalo ve, ali pa se ve o njej
                           predvsem iz beograjske perspektive. Mi bomo morali tukaj pač svoje delo
                           opraviti za dobro vseh nas.</p>
                        <p>Če bi povzel na splošno, kakšni so odmevi po svetu na naše razmere in na
                           našo politiko, potem bi lahko rekel nekako takole: vsi pozdravljajo našo
                           demokratizacijo, nam celo čestitajo zanjo, hkrati pa pravijo, da bi radi
                           enotno Jugoslavijo. Mi smo vsem razložili, da sta ta dva cilja lahko tudi
                           v kontradikciji, ni pa nujno. In, da če bi se ta dva cilja izključevala,
                           da ima tudi Slovenija omejene možnosti in omejeno odgovornost za
                           Jugoslavijo kot celoto. Rekli smo pa tudi, če bi mi bili separatisti,
                           potem ne bi sprejeli akta o suverenosti ampak deklaracijo o
                           separaciji.</p>
                        <p>Povedal bi še nekaj o tem, kaj smo že storili. Na začetku sem omenil
                           stečaje. Vlada je v svoji moči in v mejah svoje pristojnosti storila vse,
                           da bi preprečila plaz stečaj in s tem vrtinec, ki bi lahko pomenil
                           gospodarski zlom po hitrem postopku To še počne in bo morala to nekaj
                           časa v svoji intervencijski vlogi še početi.</p>
                        <p>V to je vključenih več resorjev, najbolj pa je pri tem angažiran
                           Sekretariat za industrijo. Mi ustanavljamo komisije, ki imajo operativne
                           naloge pri reševanju posameznih podjetjih oziroma posameznih panog.
                           Razbremenili smo gospodarstvo, vsaj deloma, da bi dali nekaj diha pač
                           temu področju iz katerega lahko potem dolgoročnejše pričakujemo tak
                           prihodek, da bo mogoče stabilizirati oziroma razvijati naprej tudi vse
                           drugo.</p>
                        <p>Dosledno smo uveljavljali našo politično voljo na zvezni ravni.
                           Priključili smo 150 kvadratnih km Sloveniji, pomagali smo pri pokopu
                           mrtvih in živim smo po svoji strani povedali, da je konec državljanske
                           vojne. Predstavili smo se svetu in naredili smo seveda nekaj napak.</p>
                        <p>Program oziroma programske usmeritve, ki jih ponujamo, so nastale že pred
                           slabim mesecem dni. Zaradi različnih razlogov so prišle v proceduro šele
                           ob tem zasedanju. Do prve zamude je prišlo, ker smo želeli počakati
                           vendar na podrobnejšo razlago oziroma predstavitev druge faze gospodarske
                           reforme. Vendar je nismo doživeli niti pravočasno niti ne celovito,
                           takrat ko smo računali, da bomo to doživeli. Zato so v nekem smislu
                           programske usmeritve ostale za tem dogajanjem.  </p>
                        <p>Vemo, da notri marsikaj manjka. Vemo, da se mešata nov in stari jezik.
                           Tako smo tudi sestavljeni v vladi in v takem dokumentu je pri vseh teh
                           dnevnih opravilih, ki se jim ni mogoče izogniti težko doseči enoten
                           jezik, in vso jasnost, kakor bi jo tak dokument zahteval. Tega se pač
                           zavedam. prepričani pa smo, da smo s temi usmeritvami in z določenimi
                           konkretizacijami v tem ekspozeju, ponudili tisto osnovo v odločanje
                           skupščini, na podlagi katere lahko zaupa tej vladi, da vodi svojo
                           politiko naprej v skladu s svojim poslanstvom.</p>
                        <p>Jaz bi s tem končal. Zahvaljujem se vam za pozornost. Vesel bom, če boste
                           pri svojih kritikah upoštevali dejansko stanje v katerem se nahaja naša
                           dežela. In če boste upoštevajoč to stanje ostajali v mejah možnega. Težko
                           bomo odgovarjali, če bo prišlo do zaporedja, dokazovanja, kdo je v tej
                           družbi pomembnejši, ali kdo je na najslabšem. Na slabem smo vsi in bomo
                           še nekaj časa. Naše izhodišče je naprej to, da si moramo pomagati naprej
                           z lastnimi močmi, šele v drugem planu so potem pomoči in sodelovanja, ki
                           pa so seveda na povsem poslovni podlagi. Ali če hočemo, profitni podlagi,
                           z našimi sosedi ali z našimi bolj oddaljenimi možnimi pomočniki. Hvala
                           lepa. <stage type="vocal">(Aplavz.)</stage>
                        </p>
                     </sp>
                     <sp who="#sp.ZupančičJože">
                        <speaker>PREDSEDUJOČI JOŽE ZUPANČIČ:</speaker>
                        <p>Gospodu Lojzetu Peterletu, predsedniku Izvršnega sveta, se za podani
                           ekspoze iskreno zahvaljujem.</p>
                        <p>S tem zaključujemo skupno zasedanje vseh treh zborov in nadaljujemo delo
                           vsak za sebe.</p>
                        <p>Družbenopolitični zbor prične z delom ob 13.15 uri,</p>
                        <p>Zbor občin in Zbor združenega dela pa čez 10 minut.</p>
                        <p>S tem se vsem zahvaljujem. Hvala.</p>
                     </sp>
                     <stage type="time">(SKUPNA SEJA JE BILA <time to="1990-07-18T12:30:00" xml:id="stage.t.2">PREKINJENA 18. JULIJA 1990 OB 12.30 URI</time> IN SE
                        JE <time from="1990-07-31T12:00:00" xml:id="stage.t.3">NADALJEVALA 31.
                           JULIJA 1990 OB 12.00 URI</time>.)</stage>
                     <sp who="#sp.ToplakLudvik">
                        <speaker>PREDSEDUJOČI DR. LUDVIK TOPLAK:</speaker>
                        <p>Pričenjam skupno zasedanje Zbora združenega dela, Zbora občin in
                           Družbenopolitičnega zbora Skupščine Republike Slovenije.</p>
                        <p>Na skupnem zasedanju bomo poslušali predstavitev predloga, da se začne
                           postopek za spremembo ustave Republike Slovenije, ki ga bo podal
                           predstavnik Izvršnega sveta, in informacijo o stanju v
                           kazensko-poboljševalnih zavodih Republike Slovenije ter o zahtevah
                           obsojencev, ki jo bo podal dr. Rajko Pirnat, republiški sekretar
                           Sekretariata za pravosodje in upravo.</p>
                     </sp>
                  </div>
                  <div xml:id="div.1.1.1.3" ana="#PAR.TDR" corresp="#toc.1.3">
                     <sp who="#sp.ToplakLudvik">
                        <p>K <title>1. TOČKI: PREDSTAVITEV PREDLOGA, DA SE ZAČNE POSTOPEK ZA
                              SPREMEMBO USTAVE REPUBLIKE SLOVENIJE</title>,
                           ima besedo gospod predsednik Izvršnega sveta Lojze Peterle.</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovano predsedstvo, delegatke in delegati! Z Deklaracijo o
                           suverenosti države Republike Slovenije je Skupščina Republike Slovenije
                           sprejela odločilni in ključni politični akt, ki izraža skupno voljo vseh
                           političnih strank in poslanskih skupin v Skupščini Republike Slovenije in
                           voljo slovenskega naroda in državljanov Slovenije ter predstavlja začetek
                           uresničevanja pravice slovenskega naroda do samoodločbe in uresničevanja
                           suverenosti slovenske države.</p>
                        <p>S sprejemom predloga Predsedstva Republike Slovenije za začetek postopka
                           za sprejem nove ustave Republike Slovenije se je ustavno-pravno in
                           dejansko začel izjemno pomemben proces, katerega bistvo in cilj je
                           izoblikovati in sprejeti novo ustavo Republike Slovenije kot samostojne
                           in suverene države, ki bo temeljila na pravici slovenskega naroda do
                           samoodločbe, na suverenosti slovenskega naroda in državljanov Slovenije,
                           na pravicah človeka in državljana, na parlamentarni demokraciji in
                           političnem pluralizmu ter na enakopravnosti vseh oblik lastnine.</p>
                        <p>Gre za polno uresničitev načela o samoodločbi, po katerem ima slovenski
                           narod neodtujljivo in trajno pravico, da samostojno določa svoj notranji
                           in zunanji politični položaj in zagotavlja svoj gospodarski, socialni in
                           kulturni razvoj.</p>
                        <p>Istočasno z oblikovanjem nove ustave Republike Slovenije je potrebno tudi
                           pripravljati elemente za ponudbo o konfederalni pogodbi, ki bi o sklenila
                           suverena država Slovenija kot subjekt mednarodnega prava z drugimi
                           zainteresiranimi suverenimi državami, s katerimi bi oblikovala meddržavno
                           in ne naddržavno skupnost.</p>
                        <p>S ponudbo vseh potrebnih elementov za oblikovanje morebitne konfederalne
                           pogodbe bo Republika Slovenija opredelila predloge za skupne cilje
                           trajnejše narave, globalna področja, ki naj bi jih skupno urejali v
                           konfederaciji, njene skupne organe, način sprejemanja in uveljavljanja
                           skupnih odločitev ter način sklenitve in prenehanja konfederalne
                           pogodbe.</p>
                        <p>Republika Slovenija bo suvereno odločala o vseh svojih mednarodnih
                           povezavah z drugimi v oblikah in na načine, ki jih lahko dogovori z
                           zainteresiranimi partnerji.</p>
                        <p>Prav tako kot ta dva procesa pa je pomembno tudi prehodno, vmesno
                           obdobje. Izvršni svet Skupščine Republike Slovenije ocenjuje, da je za
                           popolno uveljavitev Deklaracije o suverenosti slovenske države in za
                           njeno uresničevanje še pred sprejemom nove ustave, potrebno urediti
                           prehodno obdobje, ki je ustavnopravno in pravno sistemsko precej
                           zapleteno in nejasno.</p>
                        <p>Za ustavnopravno korektnost ravnanj in ukrepov v Republiki Sloveniji je
                           po mnenju Izvršnega sveta potrebno sprejeti dodatne amandmaje k veljavni
                           ustavi Republike Slovenije. To je sicer že drugo spreminjanje te ustave
                           letos, vendar Izvršni svet sodi, da je to nujno potrebno v predlagani
                           smeri.</p>
                        <p>Na ustavnopravni ravni je treba z novimi amandmaji k ustavi Republike
                           Slovenije jasno določiti, da slovenski narod in ljudstvo Slovenije
                           uresničujeta del svojih suverenih pravic v jugoslovanski federaciji le
                           začasno, do uveljavitve nove republiške ustave in morebitne sklenitve
                           konfederalne pogodbe.</p>
                        <p>Do tedaj pa je treba zaradi zagotovitve pravne varnosti začasno urediti
                           pravni sistem, ki ga sestavljajo prepleteni sklopi zveznih in republiških
                           zakonov, ki kot celota predstavljajo obstoječi pravni sistem v Republiki
                           Sloveniji.</p>
                        <p>Na podlagi izhodišča v ustavnem amandmaju bo morala Skupščina Republike
                           Slovenije z ustavnimi zakoni določiti, kateri zvezni zakoni in drugi
                           zvezni predpisi oziroma njihove posamezne določbe se v Republiki
                           Sloveniji ne uporabljajo. Gre za tiste zvezne predpise, ki so v nasprotju
                           z ustavo in zakoni Republike Slovenije in ne morejo biti več pravna
                           podlaga za novo uveljavljen političen in gospodarski sistem v Republiki
                           Sloveniji ter niso nujni za delovanje federacije v tem prehodnem
                           obdobju.</p>
                        <p>Pri tem je treba, po mnenju Izvršnega sveta, zavzeti restriktiven pristop
                           in izločiti iz uporabe le tiste zvezne predpise, ki pomenijo bistveno
                           oteževanje in zavoro političnemu in gospodarskemu razvoju v Sloveniji, ne
                           pa razkrojiti oziroma bistveno spremeniti pravni sistem Jugoslavije, ki
                           je sicer nesodoben in skrajno neučinkovit. Vendar kljub temu predstavlja
                           konsistenten pravni sistem, ki ga je začasno še potrebno upoštevati in
                           uporabljati.</p>
                        <p>Takšen ustavnopravni pristop je po mnenju Izvršnega sveta nujen pogoj za
                           ohranitev načel zakonitosti in pravne države.</p>
                        <p>Izvršni svet sodi, da je za takšno odločitev v nakazani smeri treba
                           sprejeti ustavne amandmaje in na njihovi podlagi ustavne zakone.</p>
                        <p>Hkrati Izvršni svet predlaga tudi razširitev ustavnih pristojnosti
                           republike na področju obrambe. In sicer, da republika z zakonom ureja
                           način služenja vojaškega roka in druga določena vprašanja vojaške
                           obveznosti ter da Predsedstvo Republike Slovenije imenuje in razrešuje
                           poveljnika Teritorialne obrambe Slovenije.</p>
                        <p>Kljub večkratnim argumentiranim ter jasnim in odločnim zahtevam Republike
                           Slovenije v zvezi s služenjem vojaškega roka in poveljevanjem
                           Teritorialne obrambe, so zvezni organi dosledno zavzemali odklonilna
                           stališča do vseh predlogov.</p>
                        <p>Zaradi te nepripravljenosti zveznih organov, kot tudi zaradi nujnosti
                           urejanja perečih zadev v Republiki Sloveniji na teh področjih, Izvršni
                           svet predlaga, da Republika Slovenija že v prehodnem obdobju, to je še
                           pred sprejemom nove ustave, začne sama, normativno in dejansko, urejati
                           tudi ta vprašanja, za kar je potrebno sprejeti ustrezen ustavni
                           amandma.</p>
                        <p>Skupščina Republike Slovenije je 18. in 19. julija letos sprejela
                           stališča o pošiljanju nabornikov na služenje vojaškega roka izven ozemlja
                           Republike Slovenije. V njih je ponovila že večkrat izraženo zahtevo, da
                           se odpravi načela eksteritorialnega služenja vojaškega roka do konca tega
                           leta, ker za tak način služenja vojaškega roka ni utemeljenih
                           razlogov.</p>
                        <p>Skupščina je zahtevala od Predsedstva SFRJ, da preko Zveznega
                           sekretariata za ljudsko obrambo zagotovi, da se bodo spremenile odmere že
                           za napotitev nabornikov v septembru 1990 tako, da bo večina nabornikov
                           napotena na 5. vojaško območje. Od tega naj bi jih v saj 50% ostalo v
                           Sloveniji.</p>
                        <p>V minulih dneh sta bila z namenom, da se zagotovi uresničitev stališč
                           Skupščine Republike Slovenije opravljena razgovora s predsednikom
                           Zveznega izvršnega sveta in Predsedstvom SFRJ. Rezultat teh razgovorov
                           je, da se v Zveznem sekretariatu za ljudsko obrambo spremenili odmere
                           tako, da bo namesto osmih procentov nabornikov v septembru na območju
                           Slovenije ostalo nekaj nad 15%, kar je še vedno manj kot je zahtevala
                           Skupščina in za kar po naši oceni obstajajo realne možnosti.</p>
                        <p>Znano je, da je Predsedstvo SFRJ 25. julija letos zavrnilo stališča in
                           zahteve Skupščine Republike Slovenije, češ da so v nasprotju z ustavo
                           SFRJ in zveznimi predpisi in da gre za vprašanje, ki jih ni mogoče
                           reševati z ultimati.</p>
                        <p>Prav tako se je Zvezni sekretariat za ljudsko obrambo v pismu
                           Republiškemu sekretariatu za ljudsko obrambo negativno opredelil do
                           stališč te skupščine, vendar ga je Republiški sekretariat za ljudsko
                           obrambo že zavrnil s strokovnimi utemeljitvami teh stališč. V takšnih
                           razmerah kot so nastale, Izvršni svet nima zakonitih možnosti, da
                           zagotovi uresničitev stališč Skupščine Republike Slovenije v zvezi s
                           pošiljanjem nabornikov na služenje vojaškega roka in prepreči oziroma
                           zmanjša negativne posledice, ki nastajajo s teritorialnim služenjem
                           vojaškega roka.</p>
                        <p>Po zvezni ustavi in zveznih predpisih je namreč urejanje vojaške
                           obveznosti izključna pristojnost federacije.</p>
                        <p>Po celoviti analizi okoliščin, pa tudi posledic, ki lahko nastanejo v
                           zvezi s temi vprašanji se je Izvršni svet odločil, da Skupščini predlaga,
                           da se začne postopek za spremembo ustave Republike Slovenije. Predlog
                           temelji na Deklaraciji o suverenosti države Republike SLovenije, njegovo
                           bistvo pa je, da je treba v slovenski ustavi določiti, da tudi republika
                           ureja način služenja vojaškega roka in druga vprašanja vojaške
                           obveznosti. Z ustavnim zakonom za uveljavitev takšne dopolnitve ustave pa
                           bi uredili načelne rešitve glede pošiljanja nabornikov na služenje
                           vojaškega roka in razrešili druga vprašanja, ki bodo nastala v naslednjih
                           mesecih.</p>
                        <p>Izvršni svet skupščine Republike Slovenije je delovni osnutek ustavnega
                           zakona že pripravil. V skladu z Deklaracijo o suverenosti v njem
                           predlagamo tudi katere določbe zveznih predpisov naj se po dopolnitvi
                           ustave ne bi več uporabljale v Republiki Sloveniji. Na ta način bomo
                           dobili ustavno pravno podlago, da sami urejamo določena vprašanja v
                           dogovarjanju z zveznimi organi.</p>
                        <p>Iz ocene, ki ste jo prejeli k tej točki dnevnega reda pa jasno izhaja, da
                           ni realno pričakovati učinkovitih ali skrajnih proti ukrepov zveznih
                           organov, da bi se preprečila uresničitev predlaganih rešitev.</p>
                        <p>Na podlagi ustave in ustavnega zakona bodo pristojni upravni organi za
                           Ljudsko obrambo izvršili napotitev nabornikov iz Slovenije v skladu s
                           stališči skupščine. To velja tudi za napotitve v septembru.</p>
                        <p>Drugi temeljni razlog za predlog za spremembo ustave Republike Slovenije
                           so obstoječe rešitve v zvezi z imenovanjem republiškega komandanta
                           Teritorialne obrambe. Zvezni zakon določa, da komandanta teritorialne
                           obrambe republik imenuje in razrešuje predsedstvo SFRJ, na predlog
                           pristojnega republiškega organa.</p>
                        <p>Tako pooblastilo ima v Sloveniji Predsedstvo Republike Slovenije.
                           Predsedstvo je po celoviti oceni okoliščin, ki so nastale s premestitvijo
                           orožja teritorialne obrambe ugotovilo, da sedanji komandant Teritorialne
                           obrambe Slovenije ne more več opravljati te dolžnosti. Predsedstvu SFRJ
                           je dalo predlog za njegovo razrešitev, ki ga pa je Zvezno predsedstvo 11.
                           julija letos zavrnilo. S takim sklepom predsedstva SFRJ je bilo dejansko
                           ukinjeno ustavno-pravno razmerje med Predsedstvom Republike Slovenije in
                           Republiškim štabom za teritorialno obrambo in je zato Predsedstvu
                           onemogočeno opravljati funkcije z organiziranja in vodenja teritorialne
                           obrambe Slovenije.</p>
                        <p>Z namenom, da se sedanje stanje preseže, predlagamo, da se ustava
                           Republike Slovenije dopolni tudi s tem, da se v njej določi, da
                           predsedstvo Republike Slovenije, poleg drugih nalog na obrambnem
                           področju, imenuje in razrešuje tudi komandanta teritorialne obrambe
                           Republike Slovenije.</p>
                        <p>Spoštovano predsedstvo, poslanke in poslanci. Podani predlog za spremembo
                           ustave Republike Slovenije je prvi korak k doslednemu uveljavljanju
                           opredelitev te skupščine o Deklaraciji o suverenosti, ki ste jo sprejeli
                           v začetku tega meseca.</p>
                        <p>Zato predlagam, da predlog podprete in sprejmete. Obenem predlagam, da
                           skupščina dopolni svoja stališča v zvezi z naborniki, glede napotitve
                           študentov v septembru. Določi naj se 8.8.1990 kot skrajni rok v katerem
                           je še mogoče pričakovati nove odmere s strani Zveznega sekretariata za
                           ljudsko obrambo. Če teh ne bo, potem v septembru Republika Slovenija ne
                           bo poslala vseh nabornikov na služenje vojaškega roka. poslala bo
                           predvsem študente, ki ne bi mogli nadaljevati študija na univerzi oziroma
                           drugi višji ali visoki šoli zaradi zasedenosti kapacitet. Predlagana
                           dopolnitev je potrebna, da bi lahko Izvršni svet nadaljeval z
                           uresničevanjem skupščinskih stališč.</p>
                        <p>Izvršni svet sodi, da so zadeve nujne oziroma neodložljive. Zato je
                           uporabil pravico, ki jo ima po določbi amandmaja 88 k ustavi Republike
                           Slovenije in predlaga Skupščini Republike Slovenije, da začne postopek za
                           spremembo ustave Republike Slovenije. Izvršni svet predlaga skupščini, da
                           ta njegov predlog sprejme ter na podlagi predloga komisije za ustavna
                           vprašanja razpravlja in odloča tudi o osnutku amandmajev in ustavnega
                           zakona. Ob tem Izvršni svet poudarja, da bo ob obravnavanju in
                           sprejemanju predloga ustavnih amandmajev podal še celovitejšo oceno
                           posledic, pravih, ekonomskih in finančnih, ki bodo izhajale iz začetka
                           uveljavljanja konfederalnega položaja Slovenije. Hvala lepa.</p>
                     </sp>
                  </div>
                  <div xml:id="div.1.1.1.4" ana="#PAR.TDR" n="2" corresp="#toc.1.4">
                     <sp who="#sp.ToplakLudvik">
                        <speaker>PREDSEDUJOČI DR. LUDVIK TOPLAK:</speaker>
                        <p>Hvala lepa gospodu Peterletu.</p>
                        <p>(<title>PREIDEMO NA 2. TOČKO, INFORMACIJE O STANJU V KAZENSKO
                              POBOLJŠEVALNIH ZAVODIH TER O ZAHTEVAH OBSOJENCEV</title>.)</p>
                        <p>Besedo ima gospod Rajko Pirnat, Republiški sekretar za pravosodje in
                           upravo.</p>
                     </sp>
                     <sp who="#sp.PirnatRajko">
                        <speaker>DR. RAJKO PIRNAT:</speaker>
                        <p>Spoštovane poslanke in poslanci. Tale informacija vam prihaja tako precej
                           na hitro na klop. Vendar je to ena tistih reči, za katero pa res ni kriva
                           vlada, ker je pač izbruhnilo relativno na hitro.</p>
                        <p>V petek, že v dopoldanskem času so se v kazensko poboljševalnem domu Dob
                           pri Mirni obsojenci iz zaprtega dela tega zavoda pričeli zbirati v
                           skupinah na različnih delovnih mestih, kasneje pa na nogometnem igrišču
                           ter razpravljali o organizaciji gladovne stavke. Ob tej priložnosti so
                           izmed sebe izvolili stavkovni odbor, ki naj bi skrbel za koordinacijo
                           dogovorov in pretok informacij med oddelki. Tega dne je 150 obsojencev iz
                           zaprtih oddelkov sicer odšlo na večerjo, vendar jih je 121 odklonilo
                           obrok hrane. V soboto 28.7.1990 so se vodilni delavci KPD Dob, skupaj z
                           delavcem tamkajšnjega sekretariata, sestali s skupino 13 obsojencev, ki
                           so zatrjevali, da zastopajo vse stavkajoče obsojence in da predstavljajo
                           stavkovni odbor. Na sestanku je odbor ustno predstavil svoj zahtevek in
                           ga pozneje upravi zavoda posredoval v pisni obliki. Stavkovni odbor je
                           postavil zahtevo, da obsojence v KPD Dobu čimprej obiščejo član
                           predsedstva Republike Slovenije, ki je zadolžen za pomilostitev
                           obsojencev, predsednik Izvršnega sveta Skupščine Republike Slovenije,
                           Republiški sekretar za pravosodje in upravo ter predstavniki sredstev
                           javnega obveščanja.</p>
                        <p>Člani odbora so poudarili, da njihovo osnovno zahtevo o pomilostitvi
                           obsojencev za eno tretjino izrečene kazni zapora, razrešijo lahko le
                           preko pristojnih predstavnikov Republike Slovenije. Diskusijo o
                           predhodnih pogovorih z ustreznimi delavci so obsojenci odločno odklonili.
                           Nadalje so izjavili, da odbor trenutno nima nikakršnih zahtev po
                           spreminjanju življenja v samem zavodu in da se zavedajo, da je problem
                           eksterne narave. Odbor je tudi po krajši diskusiji odklonil možnost
                           pogovora s funkcionarji nižjega ranga. V večernih urah istega dne se je
                           stavkovni odbor ponovno sestal in postavil zahtevo po amnestiji vseh
                           obsojencev. Odbor se je sestal ponovno v nedeljo v popoldanskih urah.
                           Člani so razpravljali o poteku stavke in o njenih dosedanjih rezultatih.
                           Vsa dogajanja v zadnjih treh dneh so se odvijala mirno, brez incidentov.
                           Obsojenci so še naprej odklanjali hrano. Pri kosilu so se z odklonitvijo
                           obroka stavkajočim obsojencem, naseljenim v zaprtem delu zavoda
                           pridružili vsi obsojenci z zaprtega oddelka, ki so ta dan in ob tej uri
                           bili v zavodu.</p>
                        <p>Člani odbora se sestajajo trikrat dnevno. Vse dogovore, sprejete na
                           svojih sestankih zapisujejo, zapisnike pa razobešajo na oglasne deske v
                           vseh bivalnih oddelkih. KPD Dob je za sestajanje stavkovnega odbora
                           namenil ustrezne prostore in jim omogočal neomejeno sestajanje. V
                           nedeljo, 29.7.1990 se je ponovno sestalo vodstvo zavoda z namenom
                           proučitve zadnjih dogodkov v zavodu in sprejelo naslednje ukrepe:</p>
                        <p>Proizvodnja gospodarske enote Pohorje se od ponedeljka dalje organizira
                           in izvaja v tej enoti z zaposlenimi civilnimi delavci. Na delo gredo le
                           tisti obsojenci, ki sprejemajo hrano in želijo delati. Od 14. ure dne
                           29.7.1990 je v KPD Dob uvedena stalna dežurna služba, ki jo opravljajo
                           dosegljivi člani kolegija upravnika. Dežurstvo poteka nepretrgoma od 6.
                           do 12. ure v upravi zgradbe zavoda, med 22. in 6. uro pa na domu, odvisno
                           od situacije. Vsi delavci KPD Doba so na razpolago, razen tistih, ki so
                           na letnem dopustu. Dne 30.7.1990 je Republiški sekretar za pravosodje in
                           upravo, po predhodnem posvetu o položaju v KPD Dob, s podpredsednikom
                           Izvršnega sveta Skupščine Republike Slovenije ter po obvestilu člana
                           Predsedstva Republike Slovenije gospoda</p>
                        <p>Cirila Zlobca odšel z namestnikom sekretarja in njegovim svetovalcem na
                           pogovor s predstavniki strokovnega odbora v KPD Dob. Pojasnil jim je, da
                           je pooblaščen, da zastopa tudi predsednika Izvršnega sveta Skupščine
                           Republike Slovenije ter omenjenega člana Predsedstva Republike Slovenije,
                           kateri se ni udeležil omenjenega pogovora.</p>
                        <p>Predstavniki stavkovnega odbora so že na začetku odklonili pogovor s
                           sekretarjem, češ, da se ne bodo pogovarjali, če se nista pogovora
                           udeležila tudi predsednik Izvršnega sveta ter član Predsedstva.</p>
                        <p>Po pismu stavkovnega odbora, v katerem so bili med drugim navedeni
                           razlogi, iz katerih se pogovora nista udeležila predsednik Izvršnega
                           sveta in član Predsedstva, so se predstavniki stavkovnega odbora pogovora
                           udeležili.</p>
                        <p>V pogovoru so v bistvu ponovili že znano zahtevo po sprejetju zakona o
                           amnestiji 1/3 izrečene kazni zapora. Predstavnikom stavkovnega odbora je
                           republiški sekretar pojasnil, da ni mogoče v tako kratkem roku pripraviti
                           in sprejeti omenjeni zakon, povedal pa je, da bo storil vse, da se uvrsti
                           na dnevni red Skupščine Republike Slovenije informacija o stanju in
                           zahtevah obsojencev v KPD Dob.</p>
                        <p>Pojasnjeno jim je bilo tudi, da bodo obsojenci o sklepih Skupščine
                           Republike Slovenije obveščeni. Hkrati je republiški sekretar za
                           pravosodje in upravo obsojencem povedal, da bo storil vse, da skupščina
                           zadolži Izvršni svet Skupščine Republike Slovenije, da pripravi vse
                           potrebno za sprejem morebitnega zakona o amnestiji. Člani stavkovnega
                           odbora obsojencev so bili z informacijo zadovoljni, povedali pa so, da
                           obsojenci do sporočila sklepov Skupščine Republike Slovenije z gladovno
                           stavko ne bodo prenehali. V primeru, da bi ostajali prepričljivi razlogi,
                           da namerava Skupščina Republike Slovenije ugoditi njihovi zahtevi, bi z
                           gladovno stavko prenehali, sicer bodo organizirali splošno stavko
                           odklanjanja dela in drugih aktivnosti v KPD Dob pri Mirni.</p>
                        <p>Na razgovoru so sodelovali oziroma bili prisotni tudi predstavniki
                           sredstev javnega obveščanja. Po informaciji o stanju in gladovni stavki v
                           KPD Dobu, ki je bila objavljena v nedeljo, 29.7.1990 na radio in
                           televiziji in so jo spremljali tudi obsojenci iz ostalih slovenskih
                           kazensko poboljševalnih zavodov, se je v podporo gladovni stavki
                           obsojencev v KPD Dob pri Mirni pridružilo 30 obsojencev iz zaporov
                           Maribor, trije iz zaporov Ljubljana ter en iz KPD za mladoletne in
                           zaporov  Celje.</p>
                        <p>V popoldanskem času, včeraj, to je 30.7., v razgovoru z republiškim
                           sekretarjem se je stavkovni odbor v KPD Dob pri Mirni ponovno sestal in
                           zahteval, da Skupščina Republike Slovenije na seji dne 31.7. že sprejme
                           amnestijo, v nasprotnem primeru se bo stavka nadaljevala do izpolnitve
                           zahteve.</p>
                        <p>Hkrati vam moram povedati, da je Skupščina Republike Hrvaške na svoji
                           seji dne 26. julija sprejela zakon o amnestiji. Osebno ocenjujem, da je
                           to sprejetje zakona seveda dalo neposreden povod za te dogodke in za
                           gladovno stavko, ker se je začela praktično en dan za tem. Ta zakon
                           zajema osebe, ki prestajajo kazen zapora v Republiki Hrvaški oziroma
                           drugih republikah in pokrajinah na temelju sodb, ki so jih izrekla
                           hrvaška sodišča na podlagi kaznivih dejanj, določenih v kazenskem zakonu
                           Republike Hrvaške. Obsojenim osebam je bila oproščena 1/4 skupno izrečene
                           kazni. Za znižano kazen pa je zakon o amnestiji vračunal tudi že znižane
                           kazni na podlagi pomilostitve predsedstva Republike Hrvaške z dne 27.
                           aprila. Zakon o amnestiji pooblašča Republiški sekretariat za pravosodje
                           in upravo Republike Hrvaške za izdajo navodil za izvedbo zakona.</p>
                        <p>Želel bi še povedati, da prestaja v KPD Dob pri Mirni kazen obsojenci od
                           enega do dvajsetih let zapora, struktura pa je približno takale: od enega
                           do dveh let jih je približno 23%, od dveh do treh 17%, od treh do pet let
                           21%, od pet do deset let 27%, od deset do petnajst 10% in dvajset let
                           štirje obsojenci. 20 let je kazen, ki po naši zakonodaji nadomešča smrtno
                           kazen.</p>
                        <p>Po strukturi kaznivih dejanj je največ obsojencev bilo obsojenih za
                           kazniva dejanja zoper družbeno in zasebno premoženje, in sicer več kot
                           polovica, za kazniva dejanja zoper življenja in telo 1/4, zaradi storitve
                           kaznivih dejanj zoper spolno nasilje in moralo približno 10%, za ostala
                           pa tudi dobrih 10%.</p>
                        <p>Med temi, ki prestajajo kazen je bil razen enega primera, ki je bil
                           obsojen za kaznivo dejanje vohunstva, nobenega, ki bi spadal v tkim.
                           kategorijo političnih zapornikov, čeprav seveda je možno, da je bila
                           kaznovalna politika sodišč pred temi spremembami, demokratičnimi
                           spremembami pri nas, tudi za nekatera druga kazniva dejanja neustrezna.
                           Prav zato je Izvršni svet, in ob upoštevanju dejstva, da je v svetu
                           pogosto, da se ob uvedbi demokratičnega sistema sprejme vsaj delna
                           amnestija za vse obsojence, prav zato je začel sekretariat in Izvršni
                           svet že pripravljati celovito analizo o kaznovalni politiki v Sloveniji
                           in o politiki izvrševanja kazni zapora. Vendar so ti dogodki prehiteli to
                           analizo, zato mora, zato Izvršni svet predlaga pač skupščini to
                           informacijo in pa sklepe, ki jih imate tu navedene.</p>
                        <p>Preden vam preberem sklepe bi povedal samo še to, da tudi po zadnjih
                           podatkih, ki jih imamo na razpolago, je položaj v KPD Dob miren, da
                           obsojenci nadaljujejo z gladovno stavko, da pa tako psihična napetost
                           narašča, zlasti v tistih najbolj zaprtih oddelkih in da seveda bi v
                           primeru nadaljevanja te gladovne stavke lahko prišlo do nenadzorovanih
                           položajev.</p>
                        <p>Iz teh razlogov, ki sem jih navedel, torej zlasti dejstva, da je prišlo v
                           Republiki Hrvaški do amnestije in dejstva, da je vsaj delna amnestija
                           pogosta po svetu ob izvedbi demokratične ureditve, predlaga Izvršni svet
                           Skupščini Slovenije, da sprejme naslednja sklepa. Ta sklepa sta nekoliko
                           drugačna kot ju imate tule zapisana, ker je na podlagi razprave, prej na
                           seji Izvršnega sveta, prišlo do nekaterih sprememb. Te sklepe bom sedaj
                           prebral v takem tekstu kot jih predlagamo, hkrati pa jih boste dobili,
                           samo to zadnjo stran ponovno natipkano, za obravnavo tega predloga
                           sklepov na zborih. Prvi predlog sklepa se glasi:</p>
                        <p>"Skupščina Republike Slovenije sprejema informacijo o stanju v kazensko
                           poboljševalnih zavodih Slovenije in o zahtevah obsojencev, ki gladovno
                           stavkajo, in ugotavlja, da ni mogoče sprejemati ultimativnih in z
                           grožnjami podprtih zahtev obsojence. Vendar Izvršni svet že pripravlja
                           celovito oceno kaznovalne politike v Republiki Sloveniji ter načina
                           izvrševanja kazenskih sankcij. Ob dejstvu, da je Republika Hrvaška
                           sprejela delno amnestijo, bo zato za enako obravnavanje obsojencev v
                           Republiki Hrvaški in Republiki SLoveniji na naslednjem zasedanju
                           temeljito in celovito obravnavala zahteve obsojencev po amnestiji".</p>
                        <p>Drugi sklep: "Skupščina Republike Slovenije zato nalaga Izvršnemu svetu,
                           da do naslednjega zasedanja pripravi vse potrebno za odločitev skupščine
                           o amnestiji obsojencev, ki so pravnomočno obsojeni na zaporno kazen za
                           kaznivo dejanje po kazenskem zakonu Slovenije in na enotno izrečeno kazen
                           po kazenskem zakonu Slovenije in kazenskem zakonu SFRJ. Pri tem naj
                           upošteva izkušnje Republike Hrvaške ob nedavni amnestiji, vpliv morebitne
                           amnestije na kaznovalno politiko in politiko izvrševanja kazni v
                           Republiki Sloveniji in druge, za odločitev pomembne, okoliščine. Mnenje
                           in usmeritve za tako odločitev naj da tudi Svet za varstvo človekovih
                           pravic Skupščine Republike Slovenije. Hvala.</p>
                     </sp>
                     <sp who="#sp.ToplakLudvik">
                        <speaker>PREDSEDUJOČI DR. LUDVIK TOPLAK:</speaker>
                        <p>Hvala lepa gospodu Pirnatu. S tem zaključujem skupno zasedanje Zbora
                           združenega dela, Zbora občin in Družbenopolitičnega zbora Skupščine
                           Republike Slovenije.</p>
                        <p>Ob tem pa še nekaj informacij. Klubi poslancev imajo eno uro časa za
                           posvetovanje, nato bi zbori nadaljevali z delom.</p>
                        <p>Družbenopolitični zbor nadaljuje ob 14. uri, tukaj.</p>
                        <p>Medzborovska usklajevalna skupina se bo sestala takoj sedaj ob 13. uri v
                           sobi 209.</p>
                        <p>Člani iz Družbenopolitičnega zbora so Pahor, Obič, Tomše, Šeligo in Halb.
                           Razprave tukaj ni.</p>
                        <p>Skupno zasedanje je zaključeno. Hvala.</p>
                        <p>Razprava je ločena po zborih.</p>
                        <p>Hvala.</p>
                     </sp>
                     <stage type="time">(Seja je bila <time to="1990-07-31T12:55:00" xml:id="stage.t.4">končana 31. julija 1990 ob 12.55 uri</time>.)</stage>
                  </div>
               </div>
            </div>
         </div>
      </body>
   </text>
</TEI>
