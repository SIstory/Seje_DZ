<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1991-ZbZdruzDel-41">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
            <title>41. seja (19. in 27. marec 1992)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/"
                     >Creative Commons Priznanje avtorstva 4.0 International licenco</ref>
               </p>
            </availability>
            <date when="2016-02-22+01:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>ZBOR ZDRUŽENEGA DELA SKUPŠČINE REPUBLIKE SLOVENIJE</title>
                  <title>41. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(19. in 27. marec 1992)</date>
                  </imprint>
               </monogr>
               <ref
                  target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=89FB7C818FE9F0C5C1257C5C002392D9"
                     >(<date>2016-02-04</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                        xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                        xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2016-02-24+01:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-02-22+01:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-02-22+01:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>ZBOR ZDRUŽENEGA DELA SKUPŠČINE REPUBLIKE SLOVENIJE</head>
               <head>(41. seja - 19. in 27. marec 1992)</head>
               <item>
                  <list rend="ordered">
                     <head>PRED DNEVNIM REDOM:                                      STRAN</head>
                     <item n="1">Ugotavljanje prisotnosti poslancev .................... 1</item>
                     <item n="2"> Predlog skupne komisije za pripravo sporazumnega predloga k
                        predlogu zakona o plačah delavcev v javnih vzgojno-izobraževalnih zavodih
                        (39. seja ZZD - prekinjena, nadaljevanje str. 50) ............... 2<list
                           rend="simple">
                           <head>GOVORNIK:</head>
                           <item>Rudi Moge ............................................. 3</item>
                        </list>
                     </item>
                     <item n="3"> Določanje dnevnega reda ............................... 3<list
                           rend="simple">
                           <head>GOVORNIKI:</head>
                           <item>Franc Lavrenčič ....................................... 4</item>
                           <item>Franc Erce ............................................ 4</item>
                           <item>Roman Jakič ........................................... 5</item>
                           <item>Leopold Drame ......................................... 5</item>
                        </list>
                     </item>
                  </list>
               </item>
               <item>
                  <list rend="ordered">
                     <head>DNEVNI RED:</head>
                     <item n="1"> Odobritev zapisnika 38. seje zbora .................... 6</item>
                     <item n="2">Predlog zakona o ratifikaciji Sporazuma med Republiko Slovenijo in
                        Kraljevino Švedsko o ukinitvi vizumov (3. točka dnevnega reda)
                        .............................. 6</item>
                     <item n="3">Predlog akta o notifikaciji nasledstva glede konvencij Sveta
                        Evrope, ženevskih konvencij in dodatnih protokolov o zaščiti žrtev vojne in
                        mednarodnih sporazumov s področja kontrole oborožitve, za katere so
                        depozitarji tri glavne jedrske sile (4. točka dnevnega reda)
                        .............................. 7</item>
                     <item n="4"> Predlog za izdajo zakona o trgovini z osnutkom zakona (7. točka
                        dnevnega reda) .............................. 8<list rend="simple">
                           <head>GOVORNIKI:</head>
                           <item>Jožef Jeraj ........................................... 9</item>
                           <item>Franc Grašič ......................................... 12</item>
                           <item>Franc Ban ............................................ 13</item>
                           <item>Franc Lavrenčič ...................................... 14</item>
                           <item>Franc Erce ........................................... 15</item>
                           <item>Dejan Murko .......................................... 15</item>
                           <item>Mirko Krajec ......................................... 15</item>
                           <item>Jože Jeraj ........................................... 16</item>
                        </list>
                     </item>
                     <item n="5">Usklajevanje glede predloga zakona o spremembah in dopolnitvah
                        zakona o izplačevanju osebnih dohodkov in nekaterih drugih prejemkov
                        delavcev za leto 1991 in prvo trimesečje 1992. leta (38. seja Zbora
                        združenega dela, usklajevanje 39 seja Zbora združenega dela)
                        ...................... 16</item>
                     <item n="6"> Obravnava zunanjepolitične problematike s posebnim poudarkom na
                        odnosih s sosednjimi državami (2. točka dnevnega reda - nadaljevanje na 43.
                        seji zbora) ................................... 16<list rend="simple">
                           <head>GOVORNIKI:</head>
                           <item>dr. Dimitrij Rupel ................................... 17</item>
                           <item>mag. Matjaž Šinkovec ................................. 26</item>
                           <item>mag. Angelca Žerovnik ................................ 27</item>
                           <item>Rudi Moge ............................................ 28</item>
                           <item>Andrej Šter .......................................... 28</item>
                           <item>Valentin Prelovec .................................... 29</item>
                           <item>Jaša L. Zlobec ....................................... 30</item>
                           <item>Mirko Kranjec ........................................ 32</item>
                           <item>Franc Erce ........................................... 33</item>
                           <item>Ivo Daneu ............................................ 33</item>
                           <item>Leopold Drame ........................................ 34</item>
                           <item>Danilo Bašin ......................................... 34</item>
                           <item>Marjan Starc ......................................... 36</item>
                           <item>dr. Jože Arzenšek .................................... 38</item>
                           <item>Andrej Muren ......................................... 39</item>
                           <item>dr. Dimitrij Rupel ................................... 39</item>
                           <item>Andrej Šter .......................................... 44</item>
                           <item>mag. Angelca Žerovnik ................................ 45</item>
                        </list>
                     </item>
                     <item n="7"> Pobude, predlogi in vprašanja poslancev (9. točka dnevnega reda)
                        ............................. 45<list rend="simple">
                           <head>GOVORNIKI:</head>
                           <item>dr. Janez Remškar .................................... 45</item>
                           <item>Marko Jaklič ......................................... 46</item>
                           <item>Marjan Vilfan ........................................ 46</item>
                           <item>Jože Berlec .......................................... 47</item>
                           <item>Andrej Šter .......................................... 48</item>
                        </list>
                     </item>
                     <note>NADALJEVANJE 41. SEJE ZBORA ZDRUŽENEGA DELA 27. MARCA 1992</note>
                     <item n="8">Razširitve dnevnega reda ............................. 49<list
                           rend="simple">
                           <head>GOVORNIK:</head>
                           <item>Albin Debevc ......................................... 49</item>
                        </list>
                     </item>
                     <item n="9"> Sporazumni predlog k predlogu zakona o plačah delavcev v javnih
                        vzgojno-izobraževalnih zavodih (39. seja Zbora združenega dela)
                        ............. 50</item>
                     <item n="10">Predlog za izdajo zakona o spremembi in dopolnitvi zakona o
                        naravni in kulturni dediščini s predlogom zakona (5. točka dnevnega reda;
                        usklajevanje 8.4.1992) ............................... 51<list rend="simple">
                           <head>GOVORNIKI:</head>
                           <item>Stane Peterlin ....................................... 51</item>
                           <item>Jaša L. Zlobec ....................................... 52</item>
                           <item>Stane Peterlin ....................................... 53</item>
                           <item>Andrej Šter .......................................... 53</item>
                           <item>Mirko Krajec ......................................... 54</item>
                           <item>Vlasta Sagadin ....................................... 55</item>
                           <item>dr. Jože Arzenšek .................................... 56</item>
                           <item>Mirko Krajec ......................................... 57</item>
                           <item>mag. Franc Perko ..................................... 57</item>
                           <item>Stane Peterlin ....................................... 58</item>
                           <item>Jaša L. Zlobec ....................................... 58</item>
                           <item>Mirko Krajec ......................................... 59</item>
                           <item>Stane Peterlin ....................................... 59</item>
                           <item>Mirko Krajec ......................................... 60</item>
                        </list>
                     </item>
                     <item n="11">Osnutek zakona o posebnih dajatvah pri uvozu in izvozu kmetijskih
                        pridelkov in živil (6. točka dnevnega reda) .............................
                        62</item>
                     <item n="12">Seznam govornikov .................................. II/1</item>

                  </list>
               </item>
            </list>
            <note>Opomba redakcije: 8. točka dnevnega reda - izjava v zvezi z referendumom zoper
               apartheid v Južnoafriški republiki je v Sejnih zapiskih 40. seje Zbora z dne
               25.3.1992. </note>
         </div>
         <div>
            <head>SEZNAM GOVORNIKOV</head>
            <head>ZBOR ZDRUŽENEGA DELA SKUPŠČINE REPUBLIKE SLOVENIJE (41. seja - 19. in 27. marec
               1992)</head>
            <castList>
               <head>GOVORNIKI:                                               STRAN</head>
               <castItem>
                  <actor xml:id="sp.ArzenšekJože">Arzenšek dr. Jože</actor>
                  .................................... 38, 56</castItem>
               <castItem>
                  <actor xml:id="sp.BanFranc">Ban Franc</actor>
                  ................................................ 13</castItem>
               <castItem>
                  <actor xml:id="sp.BašinDanilo">Bašin Danilo</actor>
                  ............................................. 34</castItem>
               <castItem>
                  <actor xml:id="sp.BerlecJože">Berlec Jože</actor>
                  .............................................. 47</castItem>
               <castItem>
                  <actor xml:id="sp.DaneuIvo">Daneu Ivo</actor>
                  ................................................ 33</castItem>
               <castItem>
                  <actor xml:id="sp.DebevcAlbin">Debevc Albin</actor>
                  ............................................. 49</castItem>
               <castItem>
                  <actor xml:id="sp.DrameLeopold">Drame Leopold</actor>
                  ......................................... 5, 34</castItem>
               <castItem>
                  <actor xml:id="sp.ErceFranc">Erce Franc</actor>
                  ........................................ 4, 15, 33</castItem>
               <castItem>
                  <actor xml:id="sp.GrašičFranc">Grašič Franc</actor>
                  ............................................. 12</castItem>
               <castItem>
                  <actor xml:id="sp.JakičRoman">Jakič Roman</actor>
                  ............................................... 5</castItem>
               <castItem>
                  <actor xml:id="sp.JakličMarko">Jaklič Marko</actor>
                  ............................................. 46</castItem>
               <castItem>
                  <actor xml:id="sp.JerajJožef">Jeraj Jožef</actor>
                  ........................................... 9, 15</castItem>
               <castItem>
                  <actor xml:id="sp.KrajecMirko">Krajec Mirko</actor> ......................... 15,
                  32, 54, 57, 59, 60</castItem>
               <castItem>
                  <actor xml:id="sp.LovrenčičFranc">Lovrenčič Franc</actor>
                  ....................................... 4, 14</castItem>
               <castItem>
                  <actor xml:id="sp.MogeRudi">Moge Rudi</actor>
                  ............................................. 3, 28</castItem>
               <castItem>
                  <actor xml:id="sp.MurenAndrej">Muren Andrej</actor>
                  ............................................. 39</castItem>
               <castItem>
                  <actor xml:id="sp.MurkoDejan">Murko Dejan</actor>
                  .............................................. 15</castItem>
               <castItem>
                  <actor xml:id="sp.PerkoFranc">Perko mag. Franc</actor>
                  ......................................... 57</castItem>
               <castItem>
                  <actor xml:id="sp.PeterlinStane">Peterlin Stane</actor>
                  ............................... 51, 53, 58, 59</castItem>
               <castItem>
                  <actor xml:id="sp.PrelovecValentin">Prelovec Valentin</actor>
                  ........................................ 29</castItem>
               <castItem>
                  <actor xml:id="sp.RemškarJanez">Remškar dr. Janez</actor>
                  ........................................ 45</castItem>
               <castItem>
                  <actor xml:id="sp.RupelDimitrij">Rupel dr. Dimitrij</actor>
                  ................................... 17, 39</castItem>
               <castItem>
                  <actor xml:id="sp.SagadinVlasta">Sagadin Vlasta</actor>
                  ........................................... 55</castItem>
               <castItem>
                  <actor xml:id="sp.StarcMarjan">Starc Marjan</actor>
                  ............................................. 36</castItem>
               <castItem>
                  <actor xml:id="sp.VilfanMarjan">Vilfan Marjan</actor>
                  ............................................ 46</castItem>
               <castItem>
                  <actor xml:id="sp.ŠinkovecMatjaž">Šinkovec mag. Matjaž</actor>
                  ..................................... 26</castItem>
               <castItem>
                  <actor xml:id="sp.ŠterAndrej">Šter Andrej</actor>
                  .................................. 28, 44, 48, 53</castItem>
               <castItem>
                  <actor xml:id="sp.ZlobecJašaL">Zlobec L. Jaša</actor>
                  ................................... 30, 52, 58</castItem>
               <castItem>
                  <actor sameAs="#sp.ZupančičJože">Zupančič Jože</actor>
               </castItem>
               <castItem>
                  <actor xml:id="sp.ŽerovnikAngelca">Žerovnik mag. Angelca</actor>
                  ................................ 27, 45</castItem>
               <castItem> </castItem>
            </castList>
         </div>
      </front>
      <body>
         <div ana="#PAR.ZbZdruDel">
            <head>ZBOR ZDRUŽENEGA DELA SKUPŠČINE REPUBLIKE SLOVENIJE</head>
            <div ana="#PAR.Seja" n="41">
               <head>41. seja</head>
               <docDate>(<date when="1992-03-19">19.</date> in <date when="1992-03-27">27. marec
                     1992</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1992-03-19T10:30:00"/>
                  <when synch="#stage.t.2" since="#TL.1" absolute="1992-03-19T14:00:00"
                     interval="12600"/>
                  <when synch="#stage.t.3" xml:id="TL.2" absolute="1992-03-27T10:15:00"/>
                  <when synch="#stage.t.4" since="#TL.2" absolute="1992-03-27T11:27:00"
                     interval="4320"/>
               </timeline>
               <castList>
                  <castItem>
                     <roleDesc>Sejo je vodil</roleDesc>
                     <actor xml:id="sp.ZupančičJože">Jože Zupančič</actor>, <role>predsednik Zbora
                        združenega dela</role>.</castItem>
               </castList>
               <stage type="time">Seja se je <time from="1992-03-19T10:30:00" xml:id="stage.t.1"
                     >začela od 10.30 uri</time>.</stage>
               <div ana="#PAR.PredDnevRed">
                  <div ana="#PAR.Prisot">
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Spoštovane poslanke, poslanci, predstavniki sredstev javnega obveščanja.
                           Pričenjamo 41. sejo Zbora združenega dela Skupščine Republike Slovenije,
                           ki sem jo sklical na podlagi 31. člena začasnega poslovnika Skupščine
                           Republike Slovenije. Na današnji seji je prisotnih 48 poslancev
                              <stage>(opravičilo se jih je 12)</stage> in ugotavljam, da je zbor
                           sklepčen in da lahko pravnoveljavno razpravljamo ter sklepamo.</p>
                        <p>Nekaj obvestil pred pričetkom. Na današnjo sejo smo k 2. in 5. točki
                           dnevnega reda povabili predstavnike Gospodarske zbornice. Čas kosila bo
                           ob 12.45 uri. Če bi pa delali intenzivno bomo pa pri eni točke malo
                           počakali. Na klop smo vam v vednost razdelili stavkovne zahteve Zveze
                           svobodnih sindikatov Slovenije za splošno opozorilno stavko, ki je bila
                           včeraj in predlog Gospodarske zbornice Slovenije za spremembo zakona o
                           prometnem davku. Torej, to imate samo v vednost.</p>
                        <p>Kot sem vas obvestil v nadaljevanju 38., 39. in 40. seje zbora, bomo
                           danes nadaljevali tudi z obravnavo oziroma usklajevanjem nekaterih točk
                           in dnevnih redov 38., 39. in 40. seje zbora, za katere še nismo
                           zaključili obravnave oziroma usklajevanja med zbori, in sicer z 38. seje
                           zbora, ki je bila 12.02., imamo predlog zakona o spremembah in
                           dopolnitvah zakona o izplačevanju osebnih dohodkov in nekaterih drugih
                           prejemkov delavcev za leto 1991 in prvo trimesečje 1992. leta, v kolikor
                           Zbor občin ne bo umaknil nekaterih svojih amandmajev. V zvezi s tem bomo
                           pač počakali, kaj bodo v Zboru občin storili; za kaj gre, pa itak veste
                           vsi iz sredstev javnega informiranja.</p>
                        <p>Z 39. seje zbora, ki je bila 4. in 5.3. pa imamo predlog zakona o plačah
                           delavcev v javnih vzgojno izobraževalnih zavodih. Prav tako vas moram
                           opozoriti na sklep zborov Skupščine ob obravnavi osnutka zakona o
                           proračunu Republike Slovenije za leto 1992 na 40. seji dne 11.03.1992, ki
                           so na predlog Odbora za proračun in javne finance sklenili, da se osnutek
                           tega zakona prekvalificira v predlog zakona, o katerem bodo zbori
                           odločali na nadaljevanju seje zborov, ki bo predvidoma 25.03. Hkrati so
                           zbori sklenili, da je možno amandmaje na predlog zakona o proračunu za
                           leto 1992 vlagati do vključno 19. marca 1992. Zato prosim vse poslance,
                           ki nameravajo vložiti amandmaje, da le-te čimprej predložijo v pisni
                           obliki. Vse amandmaje v zvezi s proračunom v letu 1992 je treba pisno
                           vložiti danes, jutri ni več sprejet nobeden (vloženih je pa že kar
                           precej, ne samo v našem zboru, verjetno jih bo še nekaj tekom teh dni)
                           ker vam moram povedati, da bodo v finančnem ministrstvu ocenjevali in
                           primerjali vse te amandmaje jutri in pojutrišnjem. Izgleda da bo seja
                           Vlade v nedeljo, medtem ko bi naj naš Odbor za finance naj delal v
                           ponedeljek in torek, tako da bi mi v sredo proračun lahko tudi teoretično
                           sprejeli. To je v zvezi s proračunom, tako da ne bo kakšnega
                           sprenevedanja.</p>
                     </sp>
                  </div>
                  <div ana="#PAR.TDR">
                     <sp who="#sp.ZupančičJože">
                        <p>Predlagam da najprej razpravljamo o <title>PREDLOGU SKUPNE KOMISIJE ZA
                              PRIPRAVO SPORAZUMNEGA PREDLOGA K PREDLOGU ZAKONA O PLAČAH DELAVCEV V
                              JAVNIH VZGOJNO-IZOBRAŽEVALNIH ZAVODIH (39. seja ZZD)</title>. Sedaj bi
                           prosil poročevalca skupne komisije, gospoda Rudija Mogeta, da poda zboru
                           poročilo.</p>
                     </sp>
                     <sp who="#sp.MogeRudi">
                        <speaker>RUDI MOGE:</speaker>
                        <p>Spoštovane poslanke in poslanci! Ta skupna komisija je ugotovila, da sta
                           Zbor združenega dela in pa Družbenopolitični zbor sprejela vse amandmaje,
                           ki jih je predložila komisija pred tem sestankom. Edino Zbor občin je bil
                           takšen, da ni sprejel pet priporočil, torej ta Zbor občin ni odstopil od
                           svojih stališč, ki jih je imel prej. Zaradi tega smo poskušali na drugem
                           usklajevanju oblikovati tak predlog, ki bi zadostil tudi nekoliko Zbor
                           občin in ta dva ostala zbora. Vi ste dobili material. V glavnem nismo
                           usklajeni pri 5. členu, ta člen namreč določa koeficient za ovrednotenje
                           osebnih dohodkov učiteljev. Če se spomnite nekako tako smo te koeficiente
                           mi in Družbenopolitični zbor povečali za učitelje s 2,5 na 2,8 v osnovni
                           šoli, v srednji šoli s 3,1 na 3,4 in pa za univerzitetne profesorje. Ko
                           smo glasovali, potem smo glasovali za kompromisne predloge, in sicer je
                           bil en takšen kompromisni predlog da bi se v 5. členu koeficient
                           profesorja srednje šole, ki je bil s strani vlade predlagan s 3,1, mi smo
                           ga dali na 3,4, da bi ta koeficient znižali na 3,3 in pa tudi, ko smo o
                           predlogu glasovali, da bi tudi za docenta, ki je edini ostal kot nosilni
                           izmed nosilnih poklicev, tu od 4,1, da bi povečali na 4,3. Torej
                           glasovali smo o tem, da bi torej profesor s 3,1 šel na 3,3 kar je manj,
                           kot smo predlagali, in pa docent s 4,1 na 4,3. Tukaj ni bilo soglasja,
                           komisija ni prišla do soglasja, torej ta predlog ni bil sprejet.</p>
                        <p>Potem smo glasovali tudi o tem, da bi se učiteljem s 3,1 koeficient
                           povečal na 3,2 in pa učiteljem vzgojiteljem s 2,65 na 2,7, to se pravi za
                           par procentov povečanja. Tudi ta predlog ni dobil potrebne večine in
                           zaradi tega je komisija prišla do tega zaključka, da mora bodisi Vlada
                           sklicati skupno sejo, ali pa da predlaga en zbor skupno sejo in na tej
                           skupni seji naj bi se okoli teh spornih amandmajev uskladiti, saj v
                           bistvu gre za to, preden bo ta zakon, se bodo osebni dohodki oziroma
                           plače učiteljev v Republiki Sloveniji uravnale. Se pravi, vsak učitelj bi
                           za enako delo v vsakem slovenskem mestu dobil enako plačilo.</p>
                        <p>Ne vem, kaj bo Vlada storila. Ali bo sklicala to skupno sejo ali ne.
                           Potem je še en amandma redakcijske narave k 3. členu ta je pa govoril, če
                           se spomnite, o tem, da bi mi v 3. členu nadaljevali z besedilom, ki je
                           enotno za vse te dejavnosti in za državno upravo in ki jo ugotovi Vlada
                           Republike Slovenije. To pomeni, da naj bi za družbene dejavnosti in za
                           državno upravo enako osnovo postavili. Ta dikcija se je sedaj nekoliko
                           spremenila in predlaga skupna komisija - tu smo se uskladiti z zborom, da
                           bi umaknil ta amandma in bi sprejel k 3. členu naslednji amandma, da bi
                           se k 3. členu dodal drugi odstavek, ki se glasi: "Izhodiščna mesečna
                           plača iz prejšnjega odstavka ne more biti nižja od izhodiščne mesečne
                           plače v drugih negospodarskih dejavnostih in državnih organih."</p>
                        <p>Jaz mislim, da je ta amandma bolj redakcijske narave, da ga lahko
                           sprejmemo. Kako bo pa s sprejetjem zakona, bo pa morala odločiti Vlada,
                           oziroma da da en zbor pobudo, da se skliče skupna seja in da potem o teh
                           amandmajih samo o 5. členu, se pravi samo en člen je še sporen, odločamo
                           potem na skupnem zasedanju, tako da lahko potem tudi področje vzgoje in
                           izobraževanja, kar se tiče osebnih dohodkov, normalno funkcionira v novi
                           državi.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Slišali ste poročilo. Želi kdo o tem razpravljati? Tu je pač predlagano
                           samo naslednje: da glasujemo o amandmaju k 3. členu za umik in za sprejem
                           novega, medtem ko smo o ostalih zadevah glede 5. člena ostali neusklajeni
                           in ostane odprto.</p>
                        <p>Jaz bi tudi predlagal, da bi zbor sprejel sklep, da bi se ta komisija še
                           enkrat sestala po našem odločanju in da bi skušala z Vlado doseči
                           kompromisni predlog in da danes še ne bi imeli skupne delovne seje. Hvala
                           za opozorilo.</p>
                        <p>Predlagam naslednje: Jaz mislim, da bi bilo to pošteno v našem zboru, da
                           sprejmemo to poročilo in ne odločamo o tem predlaganem umiku in seveda
                           tudi sprejemu amandmaja, ampak da počakamo, naj se skupna komisija še
                           enkrat sestane. Ali ste za to? Ali ima kdo kaj proti temu. Ugotovimo
                           sklepčnost! <stage>(47 prisotnih.)</stage></p>
                        <p>Sedaj predlagam naslednji sklep, da Zbor združenega dela predlaga skupni
                           komisiji in istočasno tudi ostalima dvema zboroma, da sprejmeta isti
                           sklep, da se ponovno sestane in ugotovi, ali so možnosti za skupni
                           predlog za vse tri zbore in da bi potem šele bila skupna delovna seja in
                           da pripravijo, če je možno, nov sporazumni predlog.</p>
                        <p>Kdo je za? <stage>(45 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(2
                              poslanca.)</stage></p>
                        <p>Ugotavljam, da smo z večino glasov takšen sklep sprejeli. Jaz upam, da
                           bomo uspešni.</p>
                     </sp>
                  </div>
                  <div ana="#PAR.DolDnevRed">
                     <sp who="#sp.ZupančičJože">
                        <p>Tu je še nekaj v zvezi s samim dnevnim redom. Vlada Republike Slovenije
                           predlaga, da se v skladu z drugim odstavkom 285. člena Poslovnika
                           Skupščine Republike Slovenije združita prva in druga faza zakonodajnega
                           postopka, tako da se hkrati obravnava predlog za izdajo zakona z osnutkom
                           zakona pri zakonu o trgovini.</p>
                        <p>Vlada Republike Slovenije predlaga Skupščini Republike Slovenije, da
                           hkrati obravnava in sprejme predlog za izdajo zakona o posebnih dajatvah
                           pri zakonu o trgovini iz naslednjih razlogov: zakon ureja opravljanje
                           trgovinske dejavnosti po tržnih načelih, kar dosedanji predpisi s tega
                           področja ne omogočajo; svobodno nastopanje na trgu, enakost pogojev
                           poslovanja ne glede na lastnino. Liberalizacijo predpisov s tega področja
                           ustanavljanja podjetij osebnega dela, ki ji obstoječa zakonodaja s
                           področja opravljanja te dejavnosti ni sledila, je povzročila številna
                           odprta vprašanja, ki jih ta zakon odpravlja. Zakon tudi odpravlja delitev
                           trgovine na notranjo in zunanjo in s tem tudi vzporedno urejanje tega
                           področja.</p>
                        <p>Mogoče v zvezi s tem želi predstavnik Vlade besedo? Gre za združitev prve
                           in druge faze. Ne! Odpiram razpravo o predlogu združitve faz. Na dnevnem
                           redu imamo, sedaj gre samo za to. Ima kdo kakšno drugačno mnenje? Prosim,
                           gospod Lovrenčič.</p>
                     </sp>
                     <sp who="#sp.LovrenčičFranc">
                        <speaker>FRANC LOVRENČIČ:</speaker>
                        <p>Pozdravljeni, jaz bi ob razpravi o samem zakonu tako in tako razpravljal.
                           Mislim, da je nesmiselno zadrževati faze zaradi tega, ker je zahteva
                           trgovcev že tako in tako, da bi ob sprejemanju zakona morali biti
                           predloženi tudi vsi pravilniki, torej izvedbeni akti. Teh pa nimamo,
                           oziroma Vlada pravi, da jih pripravlja, zato predlagam da teh faz ne
                           združujemo. Ni take nujnosti, da bi morali to napraviti danes.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Kaj pa če do predloga vlada te stvari pripravi? Prosim, gospod Erce.</p>
                     </sp>
                     <sp who="#sp.ErceFranc">
                        <speaker>FRANC ERCE:</speaker>
                        <p>Spoštovani zbor! Ker sem tudi delegat trgovine, kot moj predgovornik
                           kolega Lovrenčič, bi povedal, da kljub njegovim besedam sprejemam predlog
                           združitve faz, kajti po podatkih, ki so mi na voljo, so vsi ti
                           pravilniki, ki jih zakon o trgovini predvideva, mislim da so štirje
                           pripravljeni, mislim da se je korektno in konkretno vključevalo zbornično
                           združenje trgovine, tako da ne vidim razloga, da ne bi pritrdili zadevi.
                           In tudi, če me spomin ne vara, smo na saj dveh skupščinskih odborih, na
                           Odboru za splošne gospodarske zadeve in mislim, da so bili tudi
                           potrošniki tej pobudi pritrdili, tako da vas pozivam, da podpremo predlog
                           Vlade o združitvi dveh faz pri zakonu o trgovini. Hvala lepa!</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Še želi kdo povedati svoje mnenje. Če ne, zaključujem razpravo. Ugotovimo
                           sklepčnost! <stage>(46 prisotnih.)</stage></p>
                        <p>Kdo je za? <stage>(26 poslancev.)</stage> Je kdo proti? <stage>(11
                              poslancev.)</stage> Se je kdo vzdržal? <stage>(9
                           poslancev.)</stage></p>
                        <p>Ugotavljam, da je zbor sprejel združitev prve in druge faze zakonodajnega
                           postopka pri obravnavi tega zakona.</p>
                        <p>In tu je še en predlog: Vlada Republike Slovenije predlaga zborom
                           Skupščine Republike Slovenije, da predlog zakona o ratifikaciji sporazuma
                           med Republiko Slovenijo in Kraljevino Švedsko o ukinitvi vizuma, v skladu
                           s 314. členom Poslovnika Skupščine Republike Slovenije, obravnavajo po
                           hitrem postopku. Zaradi nemotenega gibanja ljudi preko meje obeh držav in
                           zaradi uveljavitve sporazuma med Republiko Slovenijo in Kraljevino
                           Švedsko o ukinitvi vizumov s 1. marcem 1992 je podana izredna potreba za
                           izdajo zakona o ratifikaciji sporazuma po hitrem postopku.</p>
                        <p>Zakonodajno-pravna komisija je predlagala, da je sprejemanje enofazno in
                           ni potrebno glasovati o hitrem postopku na podlagi 314. člena.</p>
                        <p>Osnutek dnevnega reda za današnjo sejo ste prejeli na mizo. Pričenjam
                           razpravo o tako pripravljenem dnevnem redu. Gospod Roman Jakič.</p>
                     </sp>
                     <sp who="#sp.JakičRoman">
                        <speaker>ROMAN JAKIČ:</speaker>
                        <p>Hvala za besedo. Jaz bi prosil poslance in poslanke, da bi prisluhnili
                           razširitvi dnevnega reda z enim sklepom, namreč gre za ustanovitev "ad
                           hoc" delovne skupine za reorganizacijo Vlade in republiške uprave. Naj
                           vam razložim in tudi povem sklep, ki bi ga predložil zborom.</p>
                        <p>Predlagam ustanovitev ad hoc delovne skupine Skupščine Republike
                           Slovenije, ki bi celovito preučila vprašanja reforme republiške uprave.
                           Kot je znano, bo kmalu v skupščinski proceduri predlog reorganizacije
                           Vlade, ki pa bo uspešna le, če bo del širše institucionalne reforme in ne
                           le rekonstrukcija vladnega kabineta. Vprašanje reorganizacije je sicer
                           načela tudi Vlada sama, vendar ga je omejila na krčenje števila
                           ministrstev in uvajanje novih funkcij, medtem ko bi morala skupščinska
                           delovna skupina obravnavati reorganizacijo celotne republiške uprave.
                           Sodeč po različnih javnih izjavah med parlamentarnimi strankami obstaja
                           precejšnje soglasje v potrebi po takšni reorganizaciji.</p>
                        <p>Predlagam, da zbor s posebnim sklepom podpre ustanovitev takšne delovne
                           skupine, ki bi jo poleg predstavnikov poslanskih klubov sestavljali tudi
                           trije ali štirje predstavniki republiške uprave, vključno z dr. Brantom,
                           svetovalcem Vlade, ki se s tem vprašanjem ukvarja že dalj časa. In ne
                           nazadnje bi kar predlagal sklep oziroma povedal, kakšna naj bi bila
                           vsebina tega sklepa te točke dnevnega reda:</p>
                        <p>Zbor podpira pobudo za ustanovitev posebne skupščinske delovne skupine za
                           vprašanje reorganizacije Vlade in republiške uprave ter nalaga Komisiji
                           za volitve in imenovanja ter administrativne zadeve, da pripravi predlog
                           sestave skupine. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Ali je to potrebno, da imamo točko dnevnega reda, ali lahko po svoje
                           sprejmemo to kot pobudo, ki jo pa seveda podpre tudi Zbor združenega dela
                           in da damo to naprej. Kot pobuda ja, ampak ne kot individualna, temveč
                           zborovska pobuda. Ste za to? Mi pač vsi vemo za kaj gre, da je to velik
                           zalogaj, ki ni tako enostaven, kot si nekateri predstavljajo. Damo
                           pobudo? Slišali ste.</p>
                        <p>Kdo je za? <stage>(39 poslancev.)</stage> Je kdo proti? <stage>(5
                              poslancev.)</stage> Se je kdo vzdržal? <stage>(4
                           poslancev.)</stage></p>
                        <p>Ugotavljam, da je zbor podprl pobudo, ki jo je podal Roman Jakič. Je še
                           kaj v zvezi s samim dnevnim redom?</p>
                        <p>Jaz bi predlagal še naslednje. Gospod Drame še.</p>
                     </sp>
                     <sp who="#sp.DrameLeopold">
                        <speaker>LEOPOLD DRAME:</speaker>
                        <p>Predlagal bi razširitev dnevnega reda s točko:</p>
                        <p>zakon o spremembah in dopolnitvah zakona o bankah in hranilnicah.</p>
                        <p>To je čisto kratka zadeva. Obrtna zbornica je ta predlog formulirala, ker
                           namreč pri obrtnih zadrugah deluje cca 40 teh hranilno kreditnih
                           poslovalnic. Po 79. členu, če do 30.6. te spremembe ne bo, bodo te
                           hranilno kreditne službe pri obrtnih zadrugah prisiljene prenehati
                           delati, seveda pa se morajo dober mesec pred tem pripraviti za prenehanje
                           delovanja. Edini vir, ki ga imajo obrtniki tako rekoč za premostitve
                           finančnih težav, bi usahnil, in bi bila situacija v obrti še slabša. Zato
                           bi prosil, da bi podprli ta predlog, da bi sprejeli razširitev dnevnega
                           reda s to točko, da se ta zakon v 79. členu popravi, da bi lahko hranilno
                           kreditne službe pri obrtnih zadrugah še naprej delovale.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Kolegu Drametu moramo povedati vsi skupaj, da mi nismo v tej fazi
                           kompetentni, da bi kaj takšnega sprejemali na dnevni red. Gospod Drame
                           mora ta zakon vložiti v skupščinsko proceduro in ga morate najprej dati
                           gospodu predsedniku, dr. Francetu Bučarju. Potem pa gre seveda v normalno
                           proceduro. Tako, da žal tu sedaj v tem primeru nimamo.</p>
                        <p><stage>(Gospod Drame govori iz klopi - ni vključen, zato je tekst
                              nerazumljiv.)</stage></p>
                        <p>Dobro, bomo ugotovili, kje je to. Postopek mora biti izpeljan. Mi ne
                           moremo preje obravnavati. Bomo pa pogledali, kje se je zataknilo.</p>
                        <p>Mogoče še kaj? Jaz bi predlagal naslednje, da bi mi še pred sprejemom
                           dnevnega reda se tudi pogovorili, da bi bilo verjetno prav, če bi imeli
                           skupino za usklajevanje dnevnega reda. Predlagal bi, da bi bili tu:
                           gospod Smole, Vili Sekereš, Tanja Dular, Franci Lovrenčič in Franc
                           Erce.</p>
                        <p>Kdo je za takšno skupino za usklajevanje dnevnega reda?</p>
                        <p><stage>(44 poslancev.)</stage> Je kdo proti? <stage>(Nihče.)</stage> Se
                           je kdo vzdržal? <stage>(2 poslanca.)</stage></p>
                        <p>Ugotavljam, da to imamo.</p>
                        <p>Sedaj pa samo še glede dnevnega reda. Šest točk je. Eno uskladitev smo že
                           opravili.</p>
                        <p>Kdo je za predlagani dnevni red? <stage>(42 poslancev.)</stage> Je kdo
                           proti? <stage>(Nihče.)</stage> Se je kdo vzdržal?
                           <stage>(Nihče.)</stage></p>
                        <p>Ugotavljam, da smo dnevni red soglasno sprejeli.</p>
                     </sp>

                  </div>
               </div>
               <div ana="#PAR.DnevRed">
                  <div ana="#PAR.TDR" n="1">
                     <sp who="#sp.ZupančičJože">
                        <p>
                           <title>1. TOČKA DNEVNEGA REDA - ODOBRITEV ZAPISNIKA 38. SEJE
                              ZBORA.</title>
                        </p>
                        <p>Osnutek zapisnika ste prejeli. Pričenjam razpravo. Želi kdo dodati kakšno
                           dopolnitev ali pripombo na zapisnik? Če ni, prosim, da glasujemo.</p>
                        <p>Kdo je za? <stage>(46 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(Nihče.)</stage></p>
                        <p>Ugotavljam, da je zbor zapisnik sprejel soglasno.</p>
                        <p>Predlagano je, da bi preskočili 2. točko, ker je gospod Rupel na
                           Družbenopolitičnem zboru. Ali je možno, da gremo na 3., 4. in tako
                           naprej? Se strinjate? Se. Hvala.</p>
                     </sp>
                  </div>
                  <div ana="#PAR.TDR" n="3">
                     <sp who="#sp.ZupančičJože">
                        <p>
                           <title>3. TOČKA DNEVNEGA REDA - PREDLOG ZAKONA O RATIFIKACIJI SPORAZUMA
                              MED REPUBLIKO SLOVENIJO IN KRALJEVINO ŠVEDSKO O UKINITVI
                              VIZUMOV</title>.</p>
                        <p>Predlog zakona je predložila v obravnavo Vlada Republike Slovenije,
                           obravnavali sta ga Komisija za mednarodne odnose kot matično delovno telo
                           in predlagala, da se predlog zakona sprejme, in Zakonodajno-pravna
                           komisija, ki je v načelni razpravi opozorila na problem retroaktivne
                           veljavnosti sporazuma, saj besedilo predvideva uveljavitev s 1. marcem
                           1992. Ugotovila je, da Ustava Republike Slovenije v 155. členu omogoča,
                           da imajo posamezne določbe zakona učinek za nazaj pod določenimi pogoji.
                           Predlagala pa je tudi amandma k 4. členu.</p>
                        <p>Mogoče je tu predstavnik Vlade? Je treba? Ni potrebno. Poročevalci
                           delovnih teles mogoče? Tudi ne. Odpiram razpravo. Želi kdo razpravljati o
                           tem predlogu zakona? Se mi je kar zdelo. Če ni razpravljalcev, bi
                           glasovali.</p>
                        <p>Najprej ugotavljam, da je v zboru vložen samo amandma Zakonodajno-pravne
                           komisije k 4. členu.</p>
                        <p>Na glasovanje dajem amandma Zakonodajno-pravne komisije k 4. členu, ki se
                           glasi: besede "z dnem objave" se nadomestijo z besedilom "naslednji dan
                           po objavi"." Predstavniki Vlade se strinjate s tem? Hvala. Ugotovimo
                           sklepčnost! <stage>(45 prisotnih.)</stage></p>
                        <p>Kdo je za? <stage>(44 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(Nihče.)</stage></p>
                        <p>Ugotavljam, da je amandma soglasno sprejet.</p>
                        <p>In sedaj še zakon o ratifikaciji sporazuma med Republiko Slovenijo in
                           kraljevino Švedsko o ukinitvi vizumov v celoti.</p>
                        <p>Kdo je za? <stage>(43 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(1
                              poslanec.)</stage></p>
                        <p>Ugotavljam, da je zbor z večino glasov sprejel predlog zakona o
                           ratifikaciji sporazuma med Republiko Slovenijo in Kraljevino Švedsko o
                           ukinitvi vizumov v celoti.</p>
                     </sp>
                  </div>
                  <div ana="#PAR.TDR" n="4">
                     <sp who="#sp.ZupančičJože">
                        <p>
                           <title>4. TOČKA DNEVNEGA REDA - PREDLOG AKTA O NOTIFIKACIJI NASLEDSTVA
                              GLEDE KONVENCIJ SVETA EVROPE, ŽENEVSKIH KONVENCIJ IN DODATNIH
                              PROTOKOLOV O ZAŠČITI ŽRTEV VOJNE IN MEDNARODNIH SPORAZUMOV S PODROČJA
                              KONTROLE OBOROŽITVE, ZA KATERE SO DEPOZITARJI TRI GLAVNE JEDRSKE
                              SILE</title>.</p>
                        <p>Predlog akta je predložila v obravnavo Vlada Republike Slovenije.
                           Obravnavali sta ga Komisija za mednarodne odnose kot matično delovno
                           telo, ki je ob obravnavi navedenega predloga zahtevala, da je potrebno z
                           vsemi mednarodnimi pogodbami, zajetimi v predlogu akta o notifikaciji
                           nasledstva, ki v Republiki Sloveniji še niso bile objavljene, seznaniti
                           poslance Skupščine Republike Slovenije pred sprejetjem predlaganega akta
                           v Skupščini, po sprejetju omenjenega akta pa je potrebno objaviti v
                           Uradnem listu Republike Slovenije mednarodne pogodbe, in
                           Zakonodajno-pravna komisija, ki z vidika svoje pristojnosti k predlogu
                           akta ni imela pripomb.</p>
                        <p>Na klop ste prejeli tudi evropsko konvencijo za zaščito živali v vzrejne
                           namene in evropsko konvencijo za zaščito živali za zakol ter poročilo
                           Komisije za mednarodne odnose. Obe konvenciji sta sestavni del
                           notifikacije, redakcijsko je potrebno le popraviti naslov obeh
                           konvencij.</p>
                        <p>Želi predstavnik vlade v zvezi s tem? Tudi ne. Kaj pa poročevalci
                           delovnih teles? Tudi ne! Razpravljalci v Zboru? Ni razpravljalcev! Če ne,
                           bi prešli na glasovanje, in sicer na glasovanje dajem predlog akta o
                           notifikaciji nasledstva glede konvencije Sveta Evrope, ženevskih
                           konvencij in dodatnih protokolov o zaščiti žrtev vojne in mednarodnih
                           sporazumov s področja kontrole oborožitve, za katere so depozitarji tri
                           glavne jedrske sile. Ugotovimo sklepčnost! <stage>(46
                           prisotnih.)</stage></p>
                        <p>Kdo je za? <stage>(44 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(Nihče.)</stage></p>
                        <p>Ugotavljam, da je zbor soglasno sprejel predlog akta o notifikaciji
                           nasledstva glede konvencije Sveta Evrope, ženevskih konvencij in dodatnih
                           protokolov o zaščiti žrtev vojne in tako naprej.</p>
                        <p>S tem smo tudi to točko zaključili.</p>
                     </sp>
                  </div>
                  <div ana="#PAR.TDR" n="7">
                     <sp who="#sp.ZupančičJože">
                        <p>Prehajamo na <title>7. TOČKO DNEVNEGA REDA</title>.</p>
                        <p>Jaz mislim, da bomo sedaj to uskladili, ker je prej tudi gospod minister
                           Jeraj rekel, da bi rad bil zraven pri tej točki, in sicer je to
                              <title>PREDLOG ZA IZDAJO ZAKONA O TRGOVINI Z OSNUTKOM
                           ZAKONA</title>.</p>
                        <p>Predlog za izdajo zakona z osnutkom zakona je v obravnavo predložila
                           Vlada Republike Slovenije. Obravnaval ga je Odbor za splošno gospodarske
                           zadeve kot matično delovno telo, ki je k posameznim določbam osnutka
                           zakona predlagal pripombe in stališča. Člani Odbora so opredelili svoj
                           odnos do rešitev v 14. in 17. členu osnutka zakona, ki bodo natančneje
                           urejene v pravilnikih o odpiralnem času in izobrazbi. Menili so, da naj
                           bodo predpisani minimalni pogoji tako pristopni izobrazbi, ki pa se
                           lahko, če je to v interesu trgovine, nadgrajuje kakor pri odpiralnem
                           času, kjer je treba zagotoviti vsem subjektom enake pogoje in določeni
                           red. Odbor predlaga, da se predlog za izdajo z osnutkom sprejme.</p>
                        <p>Zakonodajno-pravna komisija je v načelni razpravi izrazila mnenje, da sta
                           predlog za izdajo zakona in obrazložitev osnutka zakona glede vsebine
                           posameznih določb zakona in njihovega odnosa do veljavne in bodoče pravne
                           ureditve v drugih zakonih zelo skopa, oziroma ostajata na ravni pavšalnih
                           navedb, kar otežuje celovito oceno predlaganih rešitev. Nekatere
                           vsebinsko najpomembnejše rešitve, ki se nanašajo na omejevanje svobodnega
                           nastopanja subjektov na trgu, je po mnenju Komisije potrebno še temeljito
                           proučiti z vidika skladnosti z Ustavo Republike Slovenije in z vidika
                           pravne ureditve, ki je uveljavljena v Evropski gospodarski skupnosti.
                           Tudi formulacije posameznih določb so nepopolne oziroma nejasne. Zato jih
                           je potrebno redakcijsko popraviti. K posameznim določbam osnutka zakona
                           pa je Zakonodajno-pravna komisija predlagala konkretne pripombe.</p>
                        <p>Odbor za varstvo potrošnikov, ki je predlog za izdajo zakona z osnutkom
                           zakona obravnaval kot zainteresirano delovno telo je bil v načelni
                           razpravi mnenja, da predlagatelj v zakonu ni jasno opredelil pojma
                           potrošnika. Ne loči kdaj gre za potrošnjo kot sestavni del gospodarskega
                           procesa in kdaj za potrošnjo kot sestavni del življenjske ravni. Odbor
                           napotuje predlagatelje, da se pri opredeljevanju velikih potrošnikov in
                           končnih potrošnikov povežejo z zvezo ekonomistov Slovenije, sekcijo za
                           potrošnjo in življenjsko raven. Odbor je izrazil zahtevo, da morajo biti
                           pravilniki, ki določajo minimalne tehnične pogoje poslovnih prostorov,
                           opreme in naprav iz 12. člena, minimalne sanitarno zdravstvene pogoje
                           poslovnih prostorov, opreme in naprav ter oseb iz 13. člena, minimalno
                           stopnjo izobrazbe oseb, ki opravljajo trgovinsko dejavnost iz 14. člena
                           in o evidencah o nakupu blaga in storitev iz 17. člena, sprejeti do
                           priprave predloga zakona.</p>
                        <p>Glede odpiralnega časa ne gre omejevati in kaznovati marljivih trgovcev,
                           ki bi želeli delati dalj časa. Predvideti je koncesijo za posamezno
                           krajevno skupnost, kjer naj ima določena trgovina možnost, da je odprta
                           ves dan. Enako naj to velja za trgovino na bencinskih črpalkah,
                           letališčih, železniških in avtobusnih postajah in ob avtomobilskih
                           cestah.</p>
                        <p>Pri minimalni izobrazbi je poleg strokovne šole predvideti tudi
                           opravljanje strokovnega izpita pri gospodarski zbornici. Poleg pogojev
                           minimalne izobrazbe predvideti obvezno nadaljnje izobraževanje, sprotno
                           izpopolnjevanje osebja in seznanjanje z novimi dosežki znanosti in
                           tehnike, za kar mora skrbeti tudi trgovina sama. Odbor je opozoril na
                           slabosti minimalnih zahtev pri osnovnem kapitalu, kar predstavlja
                           nevarnost za potrošnike, ki ne morejo uveljaviti odškodnine in druge
                           odgovornosti proti prodajalcu, ki ima premajhna sredstva. V kompletni
                           razpravi pa je Odbor za varstvo potrošnikov predlagal tudi posamezne
                           pripombe. To je nekaj iztekov iz dosedanje razprave v zvezi z zakonom o
                           trgovini z osnutkom zakona. Želi predstavnik Vlade besedo? Prosim, gospod
                           Jožef Jeraj! Najprej lepo praznovanje ob godu in ob prvem nastopu v Zboru
                           združenega dela. Gospod Jožef Jeraj, minister za trgovino.</p>
                     </sp>
                     <sp who="#sp.JerajJožef">
                        <speaker>JOŽEF JERAJ:</speaker>
                        <p>Spoštovani Zbor, lepo pozdravljeni! Dal bi neka stališča, ki so bila
                           ugotovljena na posameznih odborih, oziroma odgovore na ta stališča in
                           celovit pregled zakona kot takega v čim krajši obliki. Zakon o trgovini
                           je zakon o trgovinski dejavnosti; določa, kaj je trgovinska dejavnost,
                           vrste trgovinske dejavnosti, subjekte ki opravljajo, pogoje ki morajo
                           biti za opravljanje te dejavnosti izpolnjeni. Določeno pa je tudi pravno
                           varstvo za izvajanje določil iz tega zakona. Zakon o trgovini bo
                           nadomestil zakon o blagovnem prometu iz leta 1977, zvezni zakon o
                           trgovini iz leta 1990, ki smo ga z ustavim zakonom za izvedbo temeljne
                           listine o samostojnosti in neodvisnosti Republike Slovenije smiselno
                           prevzeli do sprejema nove zakonodaje, ter deloma zakon o zunanje
                           trgovinskem poslovanju. V okviru novonastajajoče zakonodaje, ki bo
                           urejala menjavo blaga kot pomembne faze ob procesu družbene reprodukcije,
                           bodo to urejali poleg zakona o trgovini še naslednji sistemski zakoni:
                           zakon o cenah, ki je bil sprejet sredi leta 1991; zakon o varstvu
                           konkurence, ki je že v skupščinski proceduri in zakon o varstvu
                           potrošnikov, ki bo prišel ravno kar pred Skupščino.</p>
                        <p>Pri odločanju o vsebini zakonske ureditve trgovinskega področja smo
                           upoštevali rešitve tujih, zlasti evropskih zakonodaj. V teh državah
                           zakoni z drugimi predpisi določajo pravila za opravljanje trgovine.
                           Najpogosteje se ti predpisi nanašajo na področje reguliranja konkurence
                           in varovanja tržnega načina gospodarjenja, predvsem iz dveh razlogov.
                           Prvi razlog je definiran s stanjem na trgu in z zahtevo po tržnem
                           poslovanju in svobodno konkurenco, tako na strani ponudbe, kot tudi na
                           strani povpraševanja. Drugi razlog pa je, da se preko trgovine kot
                           procesa menjave blaga in storitev deluje usmerjevalno na oblikovanje
                           ustreznih tržnih struktur tako na strani ponudbe kot tudi na strani
                           povpraševanja.</p>
                        <p>Področje trgovine se v teh državah regulira s predpisovanjem pogojev za
                           nastopanje trgovcev na tržišču. To so pogoji za ustanavljanje podjetij,
                           ki opravljajo trgovino, pogoji ki jih morajo ti subjekti izpolnjevati za
                           določeno obliko prometa. S tem načinom predpisovanja pogojev se teži k
                           optimalni razporeditvi objektov, strukturi objektov, gostoti trgovinske
                           mreže, strukturi in obsegu potrebnega prodajnega prostora predvsem v
                           maloprodaji. Na ta način se usklajuje razvoj trgovinske dejavnosti z
                           zahtevami gospodarskega in urbanega razvoja.</p>
                        <p>Zakon o trgovini temelji na opredelitvi trgovine kot dejavnosti, ki se
                           opravlja na domačem trgu in v izvozu po načelu svobodnega nastopanja
                           subjektov na trgu, po načelu enakosti pogojev poslovanja glede na
                           lastnino, po načelu samostojnosti njenih subjektov v skladu s poslovnimi
                           interesi, v skladu z načeli poštene konkurence. Subjekti, ki to dejavnost
                           opravljajo, pa so trgovci, ki morajo biti za opravljanje te dejavnosti
                           usposobljeni. Trgovec je po določilih tega zakona subjekt, ki je lahko
                           pravna oseba in fizična oseba, to je zasebnik. Na ta način smo odpravili
                           dosedanjo dvotirnost urejanja pravne smeri z obrtnim zakonom, zlasti kar
                           se tiče trgovca, fizične osebe oziroma zasebnika. Zakon tudi ureja
                           trgovanje na domačem trgu in s tujino. S tem odpravlja dosedanjo
                           dvotirnost urejanja zakonov o zunanjem trgovinskem poslovanju.</p>
                        <p>Zakon o trgovini razmejuje trgovinsko dejavnost na trgovinsko dejavnost
                           na debelo, kamor uvršča tudi zunanjo trgovino, in trgovinsko dejavnost na
                           drobno in opravljanje trgovinskih storitev. Nadalje določa zakon, da
                           opravljanje trgovinske dejavnosti po načelih svobodnega nastopanja na
                           trgu poštene konkurence ne sme biti omejevana z oblastnimi dejanji, razen
                           v primeru, kadar se uvoz in izvoz opravljata tako, da to povzroči ali
                           utegne povzročiti občutno škodo domačim proizvajalcem. Tak način zaščite
                           je dovoljen tudi s sistemom mednarodnih trgovinskih odnosov. Ti ukrepi pa
                           so v EGS predmet posebne zakonodaje in so trenutno urejeni v uredbi 288
                           iz leta 1982 (to je splošni uvozni režim), ter v uredbi 1765/82 (govori o
                           posebnih režimih glede uvoza iz države z državnim sistemom
                           gospodarjenja). Pravila EGS v režimu uvoza iz tretjih držav predvidevajo
                           dve stopnji intenzivnosti zaščite pred uvozom, in sicer: a) nadzor nad
                           uvozom, uvozno dovoljenje in b) zaščitni ukrepi v primeru ogroženosti, to
                           je zvišane carinske dajatve ter količinske omejitve. Usmerjevalna vloga
                           države se kaže v zakonu o trgovini predvsem v določanju pogojev, ki jih
                           morajo trgovci izpolnjevati za opravljanje te dejavnosti. Ti pogoji se
                           določijo s pravilniki (in o teh pravilnikih bi v nadaljevanju še nekaj
                           povedal). V zakon smo zapisali, da je rok za sprejem pravilnikov en mesec
                           po uveljavitvi tega zakona, vendar pa smo se kot predlagatelj zavezali,
                           da bo tekla razprava o zakonu in o pravilnikih sočasno.</p>
                        <p>Delovni osnutki zgoraj navedenih pravilnikov so bili že obravnavani na
                           Združenju trgovine Slovenije, teče pa tudi postopek usklajevanja teh
                           pravilnikov z ostalimi resornimi organi. V zakonu o trgovini je še
                           določeno, da nadzor nad izvajanjem določil tega zakona v skladu s svojimi
                           pristojnostmi opravljajo organi tržne inšpekcije. Že takoj na tem mestu
                           pa poudarjamo, da bomo glede določila upoštevali pripombe iz dosedanje
                           razprave, ki jih bomo v nadaljnjem postopku sprejemanja tega zakona
                           dopolnili v tej smeri, da opravljajo nadzor nad izvajanjem določil tega
                           zakona tudi drugi organi nadzora. Enakost pogojev poslovanja, ne glede na
                           lastnino, zagotavljamo v tem zakonu tudi v kazenskih določbah.</p>
                        <p>Spoštovani predsednik, spoštovane poslanke in poslanci! Vlada Republike
                           Slovenije je predlagala zborom Skupščine Republike Slovenije, da hkrati
                           obravnavajo in sprejmejo predlog za izdajo zakona o trgovini z osnutkom
                           zakona. Navedeni predlog je bil tudi podprt na Odboru za splošne
                           gospodarske zadeve pri Skupščini Republike Slovenije, kar je bilo že
                           rečeno.</p>
                        <p>Sedaj pa, če dovolite, bi glede na vprašanja v zborih podal še kratek
                           pregled prejetih pravilnikov.</p>
                        <p>Prvi pravilnik - o izobrazbi oseb, ki neposredno trgujejo z blagom. V
                           skladu s 14. členom zakona predpiše minister za trgovino pravilnik o
                           minimalni izobrazbi oseb, ki neposredno trgujejo z blagom.</p>
                        <p>1) S pravilnikom predpisujemo minimalno izobrazbo, in sicer: trgovcu,
                           prodajalcu - 3-letna strokovna šola; poslovodji - 4-letna srednja šola.
                           Nivo izobrazbe ostalih zaposlenih v trgovini je predmet notranje
                           sistematizacije vsakega trgovca oziroma trgovinske organizacije.</p>
                        <p>2) Osebe, ki ne izpolnjujejo predpisanih pogojev glede minimalne
                           izobrazbe, morajo opraviti strokovni izpit po programu, ki ga določi v
                           soglasju z Ministrstvom za šolstvo, trgovino in Gospodarsko zbornico.
                           Strokovni izpit pa naj bi se opravljal pri Gospodarski zbornici.
                           Pravilnik ima tudi določbo "priznavanje izobrazbe na osnovi izkušenj". Ta
                           določba bi veljala predvsem za osebe, ki so ob uveljavitvi tega zakona
                           praviloma najmanj že 15 let opravljale delo trgovca oziroma poslovodje. V
                           kolikor to ne bi upoštevali, bi bile nekatere osebe le preveč prizadete
                           oziroma izločene iz dosedanjega dela.</p>
                        <p>Drugi pravilnik je o minimalnih tehničnih pogojih, ki jih morajo
                           izpolnjevati poslovni prostori, oprema in naprave za opravljanje
                           trgovinske dejavnosti. Ta pravilnik se predpiše v skladu z 12. členom
                           zakona in naj bi ga predpisal tudi minister, pristojen za trgovino. S tem
                           pravilnikom bomo nadomestili obstoječega iz leta 1990, ki je bil zaradi
                           svoje prenorminiranosti tudi predmet ustavnega spora. Tako je bil
                           podroben, da so bili kar naprej spori okrog tega - tudi ustavni.</p>
                        <p>Z novim pravilnikom, ki bo obsegal le 34 členov, bodo predpisani le tisti
                           tehnični pogoji, ki zagotavljajo tehnično varnost prostorov in druge
                           pogoje glede na vrste trgovanja. S pravilnikom tudi določamo vrste
                           poslovnih prostorov, v katerih se opravlja trgovinska dejavnost. To pa
                           so: prodajalna, tržnica, skladišče za opravljanje trgovanja na debelo, za
                           opravljanje tranzita, ki je oblika trgovine na debelo, pa ni predvidena
                           potreba po skladišču, prostor za odkup kmetijskih pridelkov, prostor,
                           kjer se opravljajo trgovinske storitve. Predpisujemo tudi pogoje, ki jih
                           mora izpolnjevati oprema in naprave ter katero blago se lahko prodaja v
                           posameznih prodajnih prostorih.</p>
                        <p>Naslednji pravilnik je o odpiralnem času. Veste, da je bilo to področje
                           odpiralnega časa izredno burno v razpravah, ki smo jih imeli do sedaj,
                           pač zato, ker smo zelo neusklajeni s sosednjimi državami. S tem
                           pravilnikom bomo prodajalnam predpisali tedenski odpiralni čas in merila,
                           ki jih morajo upoštevati pristojni upravni organi samoupravne skupnosti
                           pri določanju odpiralnega časa prodajaln z dopoldanskim, deljenim,
                           neprekinjenim odpiralnim časom prodajaln na svojem področju.</p>
                        <p>Pristojni organ samoupravne skupnosti - to je občina, mesto ali regija
                           oziroma okraj - določi odpiralni čas prodajaln na svojem območju na
                           predlog asociacije trgovcev pri Gospodarski zbornici. Pri določanju
                           odpiralnega časa pa mora pristojni upravni organ upoštevati tudi zahteve
                           potrošnikov na tem območju in značilnosti tega območja. Pravilnik določa
                           maksimalni tedenski odpiralni čas, ki znaša 60 ur na teden. V okviru
                           60-urnega tedenskega števila ur je 35 ur namenjeno odpiralnemu času
                           prodajaln ob delavnikih, torej od ponedeljka do sobote, 5 ur pa
                           predvidoma za dežurstvo ob sobotah popoldan, nedeljah in praznikih.</p>
                        <p>Merila, ki jih mora upoštevati pristojni organ pri določanju odpiralnega
                           časa prodajaln, pa so naslednja: od ponedeljka do petka naj bi bile
                           prodajalne odprte od 6. ure zjutraj do 20. ure zvečer - maksimalno. Ob
                           sobotah naj bi bile odprte med 7. in 13. uro. Ob sobotah popoldan od 13.
                           do 20. ure zvečer, ob nedeljah in praznikih pa so lahko odprte le dežurne
                           prodajalne z živili, sadjem in zelenjavo, cvetličarne, pekarne - in to
                           naj bi predvsem veljalo za čas med 7. in 12. uro. Seveda, kjer bo nujna
                           potreba - recimo v bolnicah - tudi popoldne.</p>
                        <p>Odpiralni čas bencinskih črpalk se določi po posebnem dogovoru. Odpiralni
                           čas tržnic določa tržni red. Podaljšan odpiralni čas, ki znaša do 18 ur
                           na teden, se določi za prodajalne v campingih, turističnih naseljih, ob
                           avtocestah, na železniških postajah, na letališčih, v lukah, prodajalne s
                           časopisi, hotelske prodajalne in prodajalne v bližini bolnišnic. V okviru
                           podaljšanega odpiralnega časa lahko pristojni upravni organ določi tudi
                           prodajalne z živili, ki so določene dneve v tednu odprte vso noč. Pri
                           določanju odpiralnega časa prodajaln z deljenim odpiralnim časom je treba
                           upoštevati obvezen odmor v času med 12. in 16. uro; drugi predlog je samo
                           do 15. ure.</p>
                        <p>Osnutek pravilnika o odpiralnem času je že bil obravnavan na Združenju
                           trgovine pri Gospodarski zbornici, kjer so sodelovali tudi predstavniki
                           sekcije za trgovino pri Obrtni zbornici in predstavniki sindikata. Pri
                           oblikovanju pravilnika smo sledili praksi zahodnoevropskih držav. Te
                           urejajo odpiralni čas z zakoni. Tedenski odpiralni čas se v teh državah
                           giblje med 45-timi urami (kot sta Avstrija, Finska) in 55-timi urami (kot
                           sta Nemčija in Norveška) na teden. Načeloma je v teh državah tudi
                           zakonsko prepovedano poslovanje prodajaln v poznih večernih urah in ob
                           nedeljah.</p>
                        <p>Gospod predsednik, to je obrazložitev oziroma prispevek k razpravi.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Ali želijo poročevalci delovnih teles mogoče besedo?</p>
                     </sp>
                     <sp who="#sp.GrašičFranc">
                        <speaker>FRANC GRAŠIČ:</speaker>
                        <p>Spoštovani predsednik, poslanke in poslanci! 28. februarja je Odbor za
                           splošne in gospodarske zadeve kot matično delovno telo obravnaval predlog
                           za izdajo zakona o trgovini z osnutkom zakona in najprej dal podporo ter
                           potrdil potrebo po tem zakonu, kot je bilo že uvodoma rečeno. Ob bogati
                           razpravi pa je tudi oblikoval nekaj konkretnih pripomb. Te so zapisane v
                           poročilu. Najpomembnejše želim na kratko izpostaviti, seveda z namenom in
                           željo, da jih predlagatelj upošteva, ko bo na osnovi današnje razprave
                           oblikoval predlog zakona.</p>
                        <p>Najprej naša pripomba k 3. členu zakona, v katerem je uporabljen termin
                           "načelno poštena konkurenca". Na odboru je bil izražen pomislek o
                           primernosti tega izraza, ker je bilo rečeno, da je pravno neobvladljiv in
                           ga je po našem mnenju potrebno natančneje definirati.</p>
                        <p>Naslednja pripomba je pa v povezavi s 5. in 6. členom, kjer so predvidene
                           rešitve, s katerimi bo vlada poskušala preprečiti ogrožanje izvajanja
                           tekoče gospodarske politike. Tukaj smo mnenja, da je najbrž te konkretne
                           mere potrebno nekoliko preučiti. Odbor je sicer mnenja, da to ni mogoče v
                           celoti odpraviti, vendar smo dali pripombo v tem smislu, da naj bi bilo
                           teh možnosti le toliko dano, kolikor je to nujno potrebno.</p>
                        <p>Glede 18. člena se je odbor zavzemal, oziroma je še posebej izpostavil,
                           da je treba koncipirati tako evidenco, da bo kar se da najbolj
                           poenostavljena in da ne bi na tem področju dodatno obremenjevala tistih,
                           ki se s to dejavnostjo ukvarjajo.</p>
                        <p>O posameznih pravilnikih je bilo danes že kar nekaj govora. Tudi odbor je
                           mnenja, da je potrebno te imeti na odboru kot matičnem delovnem telesu,
                           preden se bo obravnavalo in oblikovalo stališče do predloga samega
                           zakona. Osnovno vsebino teh pravilnikov smo danes že slišali. Odbor je
                           bil mnenja, da predvsem tisto, kar je povezano z odpiralnim časom in
                           izobrazbo, da je potrebno v pravilnikih opredeljevati minimalne standarde
                           in pustiti dosti prostora za posamezne izvajalce na podlagi tega
                           zakona.</p>
                        <p>Da zaključim, podpora temu zakonu z željo, da se pripombe, tudi te,
                           upoštevajo pri oblikovanju predloga zakona. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala, gospod Grašič. Ali še mogoče kdo od delovnih teles? Če ne, odpiram
                           razpravo. Kdo želi razpravljati?</p>
                     </sp>
                     <sp who="#sp.BanFranc">
                        <speaker>FRANC BAN:</speaker>
                        <p>Spoštovani zbor, zelo na kratko tri ugotovitve v zvezi z zakonom o
                           trgovini.</p>
                        <p>Javna razprava v Sloveniji, ki jo je zelo dobro organiziralo Združenje
                           trgovine Slovenije pri zbornici, je ob zaključku ugotovila, da so
                           pripombe trgovinskih organizacij Slovenije v glavnem upoštevane in
                           dejavnost trgovine Slovenije podpira zakon.</p>
                        <p>Drugič, minister je nekaj o tem že govoril. Ocenjeno je in menimo, da je
                           nujno potrebno sočasno sprejeti ustrezne izvedbene akte, kot temu rečemo.
                           Mislimo tudi, da gre pri tem tudi za zakon o varstvu konkurence, da bi
                           lahko efikasno zakonodaja na tem področju delovala. Tretjič, gre za
                           globalno pripombo, ki je bila nekajkrat in na mnogih mestih
                           izpostavljena, to je predvsem pri zakonu o trgovini - 5. in 6. člen
                           zakona o trgovini, za katerega smo prepričani, da je v nasprotju z načeli
                           tržnega gospodarstva. Gre namreč za kompleks zaščitne politike, za katero
                           mislimo, da mora biti opredeljena in dogovorjena s posebno zakonodajo,
                           upoštevajoč izdelane blagovne bilance in vse tisto, kar je potrebno, da
                           bi tudi to področje bilo po vzoru Evrope, na katero se sklicujemo.</p>
                        <p>Kot tretje, področje ne bi posebej opredeljeval. Gre za nekatere
                           pripombe, predloge in spremembe na 10., 12., 17., 22. in 25. člen in
                           predlagam, da to besedilo, ki je zelo kratko, kar predložim, da ne
                           zavlačujem. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Enako je tudi Roman Jakič pisno predložil mnenje za izdajo zakona
                           o trgovini z osnutkom zakona, tako da bomo tudi to upoštevali. Kdo želi
                           naprej razpravljati?</p>
                     </sp>
                     <sp who="#sp.LovrenčičFranc">
                        <speaker>FRANC LOVRENČIČ:</speaker>
                        <p>Pozdravljeni! Na začetku bi ravno tako ugotovil kot moj predhodnik, da je
                           bila razprava kar široko organizirana. Zato je po moji oceni tudi ta
                           zakon dobro predihan. Škoda, da res nismo pravočasno dobili vseh
                           pravilnikov, ker ti nekatere izvedbene zadeve konkretizirajo in jih je
                           treba precizno pregledati. Ne glede na to bi prečital pripombe trgovcev
                           iz Pomurja in Koroške, katere po tej liniji tudi zastopam ter Podravja,
                           ki jih je manj in jih v tej skupščini zastopam. Nekatere zadeve so seveda
                           tudi že skozi razpravo dogovorjene ali usklajene. Tega sedaj nisem
                           klasificiral, ker ne gre za toliko teh točk, da bi jih moral pri tem
                           izpuščati.</p>
                        <p>Trgovci Pomurja isto podpirajo, da je potrebno izvedbene akte obravnavati
                           istočasno. To smo danes od ministra že slišali, da bodo predloženi. Pri
                           minimalnih tehničnih pogojih ugotavljajo trgovci Pomurja, ker je verjetno
                           to zanje res posebna specifika, da bi mogoče pri izvedbenih aktih bilo
                           potrebno precizno določevati te tehnične pogoje. Kot primer navajajo, da
                           je recimo nesmiselno za neko podeželsko trgovino - konkretno govorijo za
                           elektronsko tehtnico -, če prodajajo navadne prodajne artikle ali pa, da
                           ima ta trgovina z mešanim blagom kabine za pomerjanje oblačil, pa teh ne
                           prodajajo. To je mogoča še kot sugestija.</p>
                        <p>Pomisleke imajo okrog uporabe registrskih blagajn v vseh trgovinah.
                           Pomembna se mi zdi ta njihova pripomba, naj bo v 18. členu, ko govori o
                           delu inšpektorjev, da naj bo v nekem izvedbenem aktu ta 18. člen precizno
                           določen, ker sicer bo dopuščal, da bodo inšpektorji sami predpisovali
                           neke evidence ali karkoli in bi zaradi tega lahko prišlo do različnih
                           tolmačenj 18. člena.</p>
                        <p>Trgovci s Koroške pravijo, da ta zakon podpirajo in da ga je treba
                           čimprej sprejeti. V 17. členu predlagajo, da se črta drugi odstavek,
                           tretji odstavek pa spremeni, in sicer tako, da pristojni občinski organ
                           odobri podaljšanje odpiralnega časa trgovinam, ki predhodno pridobijo o
                           tem pozitivno mnenje območne gospodarske zbornice.</p>
                        <p>Predlagamo, da se v prvem odstavku tega člena opredeli, da je tedensko
                           število ur odpiralnega časa maksimalno 55 ur. Dodatno naj se opredeli
                           tudi deljeni delovni čas. To je že dogovorjeno 55., tako da je to v redu.
                           23. člen, ko gre za kršitve, pravijo, naj se smiselno dopolni tako, da se
                           ob ponovitvi prestopka obvezno izreče tudi ukrep prepovedi opravljanja
                           trgovinske dejavnosti za dobo enega leta. Okrog izobrazbe pravijo, da je
                           potrebno vzpostaviti red na tem področju.</p>
                        <p>Menimo, da bi bil strokovni izpit, razen za ekonomske profile, potreben
                           ne glede na to, da je dosežena ali presežena V. stopnja izobrazbe. To je
                           njihovo mnenje. Splošna pripomba, kljub temu ocenjujejo, da ima po novem
                           zakonu Ministrstvo za trgovino preširoka pooblastila; kljub temu da bi
                           zagotovili večji vpliv na predloge, ki jih vladi daje minister za
                           trgovino. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Besedo ima gospod Erce.</p>
                     </sp>
                     <sp who="#sp.ErceFranc">
                        <speaker>FRANC ERCE:</speaker>
                        <p>Lep pozdrav, spoštovane kolegice in kolegi! Ker sta pred mano govorila
                           kolega, prav tako poslanca s področja trgovine, sta mi pravzaprav vzela
                           velik del stvari, ki sem jih hotel povedati.</p>
                        <p>Da ne bi ponavljal, se tudi moj del trgovcev strinja z že izrečenim in
                           podpira spremembo oziroma sprejem zakona. Hkrati bi pa tudi jaz poudaril,
                           da vzgledno sodelovanje, ki je bilo pri pripravi zakona in tej obravnavi
                           med Ministrstvom za trgovino, Gospodarsko zbornico Slovenije oziroma
                           Združenjem trgovcev pri njih in tudi ostalih trgovcev, ki so zaenkrat še
                           združeni v drugih asociacijah, bi bilo lahko vzgled sodelovanja pri
                           pripravi drugih zakonov.</p>
                        <p>Torej, da ne zavlačujem, ker sem tudi v tistem svojem nastopu pri
                           sprejemanju te združitve faz najbrž bil dosti jasen, podpiram sprejem
                           predloga in mislim da tudi pripombe, ki so bile še v današnji razpravi
                           dane, bodo pripomogle k še boljšemu zakonu. Dejansko mi imamo jutri še
                           eno posvetovanje o vlogi potrošnikov v tem našem sistemu, kajti zakon ni
                           samo pisan za trgovce, ampak naj bi predvsem tudi dal tistim, zaradi
                           katerih trgovina obstaja, to je zaradi nas kupcev. Hvala lepa!</p>
                     </sp>
                     <sp who="#sp.MurkoDejan">
                        <speaker>DEJAN MURKO:</speaker>
                        <p>Jaz nisem s tega področja, kljub temu pa bi omenil v 5. in 6. členu,
                           mislim da je potrebno kar najpodrobneje opredeliti te razloge za zaporo
                           domačega tržišča, ki ga pod posebnimi pogoji lahko predpiše vlada. Taka
                           zaščita je, če ti pogoji ne bodo res natančno opredeljeni, kaj hitro
                           lahko zaščita neracionalnega ali dragega ali ekološko spornega ali
                           nekvalitetnega proizvoda, ki se dela doma, oziroma proizvajalca tega
                           proizvoda. S tem lahko taka zaščita preraste tudi v zaščito njegovih
                           privilegijev na trgu. Taki posegi Vlade, če ne bodo strogo omejeni in
                           predpisani le na redke okoliščine, ki jih lahko povzročijo, bodo pomenili
                           lažno solidarnost in ne bodo delovali spodbujevalno v iskanju cenejših in
                           inovativnejših pristopov v proizvodnji. Tudi ustavno gledano se mi zdijo
                           določila k 5. in 6. členu dokaj sporna, saj po mojem mnenju ne bodo
                           delovali usmerjevalno in predvsem ne v smislu odprte Evrope, ki vse bolj
                           spoznava, da pomeni svobodo trga, svobodo pretoka blaga. Svoboden trg je
                           ali pa ga ni in tukaj je vsako omejevanje tega - z izgovorom neke zaščite
                           ali nacionalnih gospodarskih interesov, ne vem česa - sporno. Želim, da
                           bi se ga posluževali čim manj in da bi predlagatelj čim natančneje
                           predpisal te pogoje, ki jih lahko Vlada predpiše, kadar se loti tega
                           ukrepa. Hvala lepa!</p>
                        <p> </p>
                        <p>PREDSEDNIK JOŽE ZUPANČIČ:</p>
                        <p>Prosim, gospod Krajec.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>Jaz bi samo imel eno vprašanje na pravilnik o strokovni službi. Namreč v
                           pravilniku je bilo rečeno, da mora imeti poslovodja najmanj štiriletno
                           poslovodsko šolo in če vemo, da so privatne trgovine odprli pretežno
                           trgovci s triletno šolo, da pa opravljajo poslovodsko funkcijo, dajte mi
                           to obrazložiti, da bom vedel, ali to velja tudi za njih?</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Še mogoče kdo od razpravljalcev? Če ni več, bi lahko zaključili z
                           razpravo. Mogoče še gospod minister za trgovino za zaključek.</p>
                     </sp>
                     <sp who="#sp.JerajJožef">
                        <speaker>JOŽEF JERAJ:</speaker>
                        <p>Najprej pojasnilo na to zadnje vprašanje. To se bo dalo premostiti tudi z
                           dodatnim izpitom pri Gospodarski zbornici, to sem tudi omenil. Potem,
                           glede 5. in 6. člena, tu je dejansko največ razprav teklo ravno do tukaj,
                           pa varstvo potrošnikov. Jaz mislim, mi smo se odločili za tržno
                           gospodarstvo, to se pravi odprto, torej ni namen Vlade niti ministra, da
                           omejuje svobodno trgovanje. Sami veste, tisti, ki trgujete z inozemstvom,
                           da je včasih, ko je blago že prišlo na mejo, bil čez noč sprejet določen
                           ukrep zaščite v drugih državah. Mislim, da v teh primerih, ko gre za
                           reprociteto ali za pomembno zaščito, je treba hitro ukrepati in ne preveč
                           administrirati. V tem smislu je to bilo postavljeno, vendar v kolikor se
                           bo v nadaljnji razpravi oziroma pri iskanju rešitev pokazala potreba, bi
                           se to pač uredilo s posebnim sistemskim zakonom, če bo to potrebno.
                           Predvsem pa mislim, da je tudi v trgovini nasploh potrebno veliko
                           zaupanja in mislim, da je drugače težko poslovati. Upam, da se bo dalo z
                           ustreznimi ukrepi to reševati sproti. Glede evidenc, evidence bodo točno
                           predpisane oziroma bodo formularji in tu inspektor ne bo imel možnosti,
                           da bi jih prekrojeval po svojem. Hvala lepa!</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Predlagam, da zbor sprejme naš že ustaljen sklep, in sicer: predlog za
                           izdajo zakona o trgovini z osnutkom se sprejme, predlog zakona naj
                           pripravi Vlada Republike Slovenije. Pri pripravi predloga zakona naj
                           predlagatelj prouči in ustrezno upošteva stališča in pripombe delovnih
                           teles Skupščine in pripombe ter predloge iz razprave na zboru.</p>
                        <p>Želi o predlogu sklepa kdo razpravljati? <stage>(Ne.)</stage> Potem bom
                           ugotovil, koliko nas je trenutno v dvorani. Ugotovimo sklepčnost!
                              <stage>(44 prisotnih.)</stage></p>
                        <p>Kdo je za? <stage>(42 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(1
                              poslanec.)</stage></p>
                        <p>Ugotavljam, da je Zbor z večino glasov sprejel predlagani sklep in s tem
                           smo tudi zaključili 5. točko dnevnega reda.</p>
                        <p>
                           <title>USKLAJEVANJE</title>.</p>
                     </sp>
                  </div>
                  <div ana="#PAR.TDR">
                     <sp who="#sp.ZupančičJože">
                        <p>Obveščam vas, da je Zbor občin umaknil vse svoje amandmaje pri <title>
                              PREDLOGU ZAKONA O SPREMEMBAH IN DOPOLNITVAH ZAKONA O IZPLAČEVANUU
                              OSEBNIH DOHODKOV IN NEKATERIH DRUGIH PREJEMKOV DELAVCEV ZA LETO 1991
                              IN PRVO TRIMESEČJE 1992. LETA</title>, tako da je ta zakon sprejet in
                           ni treba tu pri nas opraviti dodatnega dela.</p>
                     </sp>
                  </div>
                  <div ana="#PAR.TDR" n="2">
                     <sp who="#sp.ZupančičJože">
                        <p>Potem je še naslednje pri <title>2. TOČKI DNEVNEGA REDA - OBRAVNAVA
                              ZUNANJEPOLITIČNE PROBLEMATIKE S POSEBNIM POUDARKOM NA ODNOSIH S
                              SOSEDNJIMI DRŽAVAMI</title>.</p>
                        <p>Povedati moram naslednje za uvod, poročilo o delu Ministrstva za zunanje
                           zadeve v letu 1992 in elemente za zunanje politično aktivnost Republike
                           Slovenije po mednarodnem priznanju je predložila Vlada Republike
                           Slovenije. To gradivo je obravnavala Komisija za mednarodne odnose. Na
                           klop ste prejeli novo gradivo, ki ga je Ministrstvo za zunanje zadeve
                           poslalo Komisiji za mednarodne odnose in novo poročilo komisije, ter
                           osnutek stališč in sklepov. Osnutek stališč in sklepov imate. Predlagam,
                           da naši člani oziroma vsi poslanci spremljate delo pozorno zaradi tega,
                           ker bomo po tem na zaključku tudi sprejeli stališča in sklepe našega
                           zbora. Ker pa Družbenopolitični zbor ni uvrstil te točke na dnevni red,
                           bomo danes opravili samo razpravo, sklepe in stališča pa bomo sprejemali
                           na nadaljevanju te točke na eni izmed naslednjih sej. Teoretično sem do
                           sedaj vedno tako vprašal. Želi predstavnik Vlade besedo? Gospod
                           predstavnik minister je bil tukaj in je odšel. Naše delo je intenzivno,
                           zato gospod minister predajam vam besedo kot predstavniku vlade za uvod k
                           tej točki.</p>
                     </sp>
                     <sp who="#sp.RupelDimitrij">
                        <speaker>DR. DIMITRIJ RUPEL:</speaker>
                        <p>Gospod predsednik, spoštovane poslanke in poslanci! Ministrstvo za
                           zunanje zadeve je pripravilo obsežna gradiva, v katerih je skupaj z
                           zunanjimi sodelavci iz vrst strokovnjakov, ki v naši državi proučujejo in
                           spremljajo mednarodno politiko in mednarodne ekonomske odnose, začrtalo
                           smeri dejavnosti slovenske zunanje politike in diplomacije v prihodnjem
                           obdobju.</p>
                        <p>Slovenijo je do današnjega dne priznalo 50 držav. Med njimi so tudi že
                           nekatere najpomembnejše evropske in zunajevropske države. Lahko pa rečem
                           tudi to, da po vseh nam dostopnih informacijah prav te dni pričakujemo
                           priznanje Združenih držav Amerike. S priznanjem naše države je sklenjena
                           prva faza strategije slovenske zunanje politike. Če to želimo ali ne, nas
                           ta nova realnost premešča iz bolj udobne in bolj ugodne, imenoval bi jo
                           egocentrične, in tudi evrocentrične zunanje politike v tisti mednarodni
                           prostor, kjer bomo izpostavljeni vsem nevarnostim in izzivom sodobnih
                           mednarodnih ekonomskih, varnostno strateških, kulturnih in drugih tokov,
                           v katere vstopamo. Prioriteta naše zunanje politike mora biti zagotovitev
                           takšne povezave s svetom in takšna razporeditev tujih vplivov, ki nam
                           bodo zagotavljali varnost, ekonomski razvoj in odprtost, toda hkrati tudi
                           ohranitev naše kulturne identitete.</p>
                        <p>Najprej, če dovolite, par besed v zvezi z vključevanjem v Evropo.
                           Vključevanje v evropske integracije, sisteme kolektivne varnosti v
                           statusu, ki je v tem trenutku sprejemljiv za nas in za partnerje, ostaja
                           najpomembnejša prioriteta naše zunanje politike. Pri tem naj omenim samo
                           nekaj smeri naše dejavnosti. Prvič, sporazum o asociaciji z Evropsko
                           skupnostjo in zagotavljanje sporazumov za prihodnje obdobje. Torej, mi
                           smo s predstavniki Evropske skupnosti, ki so bili tukaj pri nas v
                           Ljubljani, govorili o našem prihodnjem članstvu v Evropski skupnosti,
                           napovedali svojo željo oziroma svoj vstop v Evropsko skupnost, pri čemer
                           smo rekli da si želimo v Evropsko skupnost vstopiti na podoben način, kot
                           so vstopile države trojke, se pravi Madžarska, Poljska in Češka in
                           Slovaška federacija. V času, dokler bodo pogajanja o tem asociranem
                           statusu trajala, pa moramo seveda preživeti, moramo imeti neko osnovo za
                           odnose z Evropsko skupnostjo, in to osnovo bomo dobili s posebnim
                           sporazumom, ki bi bil lahko gotov do maja meseca - če bo seveda naša
                           Skupščina s takšno vnemo in s takšno simpatijo spremljala zunanjo
                           politiko in tovrstne sporazume kot doslej.</p>
                        <p>Druga smer oziroma druga prioriteta je gotovo članstvo v Svetu Evrope,
                           kjer ta parlament po svojih zastopnikih že nastopa, in sodelovanje v čim
                           večjem številu njegovih programov. Rad bi vas opozoril na obisk
                           direktorja političnega oddelka Sveta Evrope, gospoda Fürerja, tu pri nas
                           v Ljubljani pred nekaj dnevi. Ta obisk nam je dal upati, da bomo v Svetu
                           Evrope lahko še letos normalno delovali kot redni člani.</p>
                        <p>Naslednja prioriteta oziroma naslednje torišče našega zanimanja je
                           članstvo v Konferenci o evropski varnosti in sodelovanju - t. i. KVSE, in
                           tu smo dosegli že doslej nekatere uspehe, se pa obetajo tudi nekateri
                           zapleti. Jaz ne bi rad dramatiziral teh zapletov. Moram reči, da vendarle
                           upam, da bomo 24. marca - se pravi še ta mesec - v Helsinkih sprejeti kot
                           polni enakopravni člani te konference, čeprav se kaže na obzorju neka
                           težava, neka grožnja s strani bivše Jugoslavije oziroma s strani Srbije
                           in Črne Gore.</p>
                        <p>Kot rečeno, jaz ne bi rad tega dramatiziral, ampak bi vas rad pripravil
                           na to, da se utegne v zvezi s tem še kaj zaplesti, kajti doslej je
                           Konferenca o evropski varnosti in sodelovanju poslovala po principu
                           soglasja. Jaz sem imel v zvezi s tem nekaj kontaktov v zadnjih dneh in
                           poskušal sporočiti to našo željo oziroma naša ugibanja, naše strahove v
                           zvezi s članstvom v KVSE sporočiti tudi ministrom te konference s
                           posebnim pismom, ki mislim, da je celo danes v časnikih objavljeno. Moram
                           reči, da je bila za naše redno članstvo v konferenci izražena podpora s
                           strani Nemčije, da pa recimo predsednik Dinsbirg, s katerim sem pred
                           nekaj dnevi govoril, smatra, da lahko pride do zapletov tudi, če ne bi
                           prišlo do priznanja Združenih držav Amerike do 24. marca.</p>
                        <p>Nekatere indikacije, kot sem že povedal, kažejo, da bi lahko do tega
                           priznanja prišlo prej, druge pa že zopet, da bo prišlo tam okrog 6.
                           aprila, kar seveda za nas ne pomeni nič tragičnega in nič posebnega,
                           vendarle je ta konferenca v takem nesrečnem času - in potem je sedaj
                           vprašanje, kdaj bi lahko v naslednji "rundi" prišli med redne člane.
                           Gotovo je to, da Slovenija kot evropska država še nima polnega statusa v
                           konferenci, da je to neke vrste paradoks glede na to, da so članice te
                           konference recimo nekatere azijske države, republike bivše Sovjetske
                           zveze.</p>
                        <p>Naslednja stvar, ki je zelo važna, je članstvo v Heksagonali oziroma v
                           Evropski iniciativi. Čez dan, dva - mislim jutri - se začne srečanje na
                           ministrski ravni tega telesa oziroma te organizacije. Mi bomo po vseh
                           predvidevanjih sodeč postali zaenkrat opazovalni člani te Heksagonale
                           oziroma Evropske iniciative. Redni člani ne moremo postati zaradi tega,
                           ker mora o tem sklepati vrh te organizacije; se pravi, da morajo o tem
                           sklepati ministrski predsedniki teh držav, in to mislim, da bo šele
                           enkrat poleti. In ne vidim nobenega problema za naše članstvo v tej
                           organizaciji. To je, kot veste, organizacija, ki vključuje poleg
                           Slovenije in Hrvaške (upajmo), Avstrijo, Italijo, Češko in Slovaško
                           federacijo, Madžarsko, Poljsko; kot kandidat pa se prijavlja v kratkem
                           času tudi Ukrajina.</p>
                        <p>Potem je še cela vrsta drugih zadev, drugih povezav, drugih organizacij,
                           v katerih bi Slovenija hotela sodelovati. Nekateri vidiki teh povezav so
                           tudi varnostne narave. Vi poznate t.i. višegrajski sporazum med državami
                           trojke, ki pomeni neke vrste poizkus nadomeščanja bivšega prejšnjega
                           vojaškega pakta, to se pravi varšavskega pakta in seveda bomo morali
                           videti, koliko nam lahko povezovanje s temi državami, sodelovanje, ki bi
                           v prvi fazi pomenilo predvsem informiranje, kolikor bi nam lahko takšno
                           sodelovanje prineslo.</p>
                        <p>Nekaj bi rad rekel o varnostnih vidikih zunanje politike.
                           Internacionalizacija jugoslovanske krize, katere del smo dolgo časa bili
                           in smo za nekatere še danes, že nakazuje okvire mirne rešitve problema.
                           Kljub temu Slovenija tudi kot neodvisna in mednarodno priznana država
                           mora računati z nevarnostmi, ki nastajajo v kriznem žarišču v naši
                           neposredni bližini. Poleg krepitve notranje stabilnosti je najpomembnejša
                           opora varnosti Slovenije sistem kolektivne varnosti v Evropi s svojimi
                           inštitucijami kot sta Konferenca o evropski varnosti in sodelovanju in
                           Organizacija združenih narodov.</p>
                        <p>V tem varnostnem pogledu so seveda aktualnejše druge povezave,
                           sodelovanje v skupščini zahodnoevropske unije in pri ustanavljanju
                           konsultativnega sveta zahodnoevropske unije držav srednje in vzhodne
                           Evrope, sodelovanje s trojko sem že omenil, sodelovanje v heksagonali
                           nima kakšnih posebnih varnostnih elementov, vendarle je simbolično
                           vendarle zelo pomembno, povezovanje z evropskimi nevtralnimi državami, v
                           kolikor bi bile druge evropske nevtralne države za to, tu mislim na
                           Švico, Avstrijo, Švedsko in tako naprej, v teh smereh bi iskali svoje
                           interese, potem pa seveda krepitev bilateralnih stikov - še vedno govorim
                           o teh varnostnih vidikih - s Francijo, Veliko Britanijo, Združenimi
                           državami Amerike, Rusijo in tako naprej.</p>
                        <p>Dovolite mi, da na kratko nekaj rečem o odnosih s sosednjimi državami.
                           Zdi se mi, da je bila mišljena ravno razprava o tem, ko so zbori
                           zahtevali razpravo o zunanji politiki. Torej mislim, da je treba
                           ohranjati in širiti odnose s sosedami s področja nekdanje Jugoslavije.
                           Jaz bi vas rad v zvezi s tem opozoril na to, da Slovenija že ima nekatere
                           sporazume oziroma da se je začela sporazumevati s Hrvaško in Makedonijo
                           in da obstajajo dobre možnosti za nadaljevanje teh sporazumov oziroma
                           sporazumevanja. Z Italijo nas vežejo Osimski sporazumi. Mislim, da bo
                           treba iskati rešitve tudi zunaj Osimskih sporazumov oziroma s pomočjo
                           dokumentov, in s pomočjo povezav, ki nadgrajujejo Osimske sporazume.</p>
                        <p>Osimski sporazumi vendarle imajo nek datum, imajo tudi že neko starost;
                           na primer, kar zadeva varovanje manjšin so Osimski sporazumi bolj škrti
                           oziroma imajo slabše pogoje za varovanje manjšin, kot pa denimo
                           Kopenhagenska listina konference o evropski varnosti in sodelovanju. Če
                           se bomo kdaj z Italijo resno pogovarjali o varovanju pravic manjšin, kar
                           seveda se moramo, mislim, da bi bilo prav, da se vključijo v razpravo
                           tudi nekateri elementi iz pravilnika, da tako rečem, konference o
                           evropski varnosti in sodelovanju.</p>
                        <p>Torej z Avstrijo imamo na nek način odprto in ne preveč odprto in na nek
                           način tudi problematično vprašanje avstrijske državne pogodbe. Jaz bi
                           seveda bil zelo vesel, če bi od poslancev slišal komentarje v zvezi z
                           našim deležem v tej avstrijski državni pogodbi. Vi se spomnite našega
                           generalnega pravila, da Slovenija podeduje tiste mednarodnopravne
                           listine, pogodbe, statuse, položaje, kot jih je imela že v sklopu
                           prejšnje države oziroma v sklopu Jugoslavije, vendar bi se na tej točki z
                           Avstrijo lahko glede avstrijske državne pogodbe tudi nekoliko sprli, kar
                           gotovo ni v interesu naše države. Vi poznate komentarje, kakršni so bili
                           v Avstriji. Jaz bi vas rad opozoril na to, da tudi v tej avstrijski
                           državni pogodbi je varovanje manjšin na dosti nižji ravni kot pa je
                           varovanje manjšin v listinah oziroma pravilnikih konference o evropski
                           varnosti in sodelovanju.</p>
                        <p>Z Avstrijo in z Italijo, z obema pravzaprav, imamo celo vrsto zelo dobrih
                           nastavkov za sodelovanje in veliko gospodarskih interesov, veliko
                           političnih interesov, veliko človeških interesov, tako da upam, da bo
                           življenje na teh mejah v prihodnosti dobro.</p>
                        <p>Kar zadeva Madžarsko, je tu vprašanje obmejnega sodelovanja, je tu
                           vprašanje infrastrukture in manjšin. Jaz sem v zadnjih pogovorih z
                           madžarskim zunanjim ministrom spet še enkrat omenil vprašanje mejnih
                           prehodov, ki bi služili predvsem madžarski manjšini pri nas in slovenski
                           manjšini na Madžarskem, kajti sedaj se morajo voziti precej daleč okrog,
                           da bi lahko prišli na tisto mesto, ki jih zanima. Minister mi je rekel,
                           da je krivda na njihovi strani in da imajo nekatere zaplete predvsem s
                           carinskimi službami. Jaz upam, da se bo to v najkrajšem času uredilo.
                           Čeprav seveda pritiskamo že dolgo časa, res pa je, da kot samostojna
                           država tega doslej še nismo, torej smo sedaj v drugem položaju in lahko
                           vprašanje postavimo bolj direktno in bolj ostro.</p>
                        <p>Rad bi mogoče mimogrede omenil, ko govorimo o sosednjih državah, še
                           včerajšnji sestanek, da ne bi bilo kakšnega nesporazuma, s Hrvati. Jaz
                           slišim tudi nekatere kritične pripombe glede na naše odnose s Hrvati
                           oziroma glede na naša sestajanja s hrvaškimi predstavniki. Res je to, da
                           je na naši strani nastala neka težava oziroma neka zamuda pri imenovanju
                           državne komisije za pogajanja, zato da bi se pogajanja sploh lahko začela
                           oziroma da bi se sploh lahko začelo označevanje meje med državama, to pa
                           zaradi tega, ker je prišlo do nekega spora med dvema skupščinskima
                           komisijama, vi to veste, med pomorsko komisijo in med mednarodno
                           komisijo. Torej, kar zadeva naše ministrstvo mi upoštevamo predvsem
                           mednarodno komisijo, vendar se je ta pomorska komisija tako zelo glasno
                           vmešala v te zadeve, da moramo seveda tudi to upoštevati, kakorkoli se že
                           s tem ne strinjamo in kakor tudi že mislimo, da nekateri nastopi,
                           predvsem predsednika te komisije, škodijo nacionalnim interesom
                           Slovenije, vendar moramo to upoštevati in se s tem ubadamo. Moram reči,
                           da so naše razprave s Hrvati zaenkrat samo informativnega značaja. Mi se
                           o ničemer nismo mogli pogajati in o ničemer se nismo mogli dogovoriti,
                           ker nam za to zaenkrat manjka osnovni inštrumentarij.</p>
                        <p>Mi smo včeraj poslušali gospoda Rudolfa, ki je sam želel z nami govoriti.
                           On nam je pravzaprav, če smem govoriti zelo odkrito, nastavil nož na
                           vrat. On je rekel: s 1. aprilom bomo mi začeli kaznovati vaše ribiče, ki
                           lovijo v hrvaških vodah, če ne boste vi ustreznega sporazuma sklenili. In
                           že spet moram reči, da je naša stran tista, predvsem Ministrstvo za
                           kmetijstvo, ki kasni s pripravo ustreznega dokumenta oziroma nismo bili
                           sposobni doslej tega dokumenta predstaviti hrvaški strani in se o njem
                           sporazumeti. Mislim, da je zelo malo časa, mislim, da je sedaj ta stvar v
                           kratkem na Vladi, jaz upam, da bomo prišli do prave rešitve in da se bo
                           to vprašanje poravnalo. Moram reči, da so Hrvati tu zelo ostri pri
                           nekaterih zahtevah, samo, kot rečeno, mi doslej nismo niti popuščali in
                           niti nismo ničesar ponujali, ker je stvar še v tej embrionalni fazi.</p>
                        <p>Mislim, da se moramo čimprej s Hrvati dogovoriti glede meje, tudi glede
                           morja, glede prometa, glede povezav med hrvaško in drugimi državami, kot
                           so Avstrija, Italija. Hrvati si zelo želijo hitre ceste iz Hrvaške preko
                           naše severovzhodne pokrajine v Avstrijo in najbrž bo treba tu najbolj
                           modre variante izbrati, če rečem samo to.</p>
                        <p>Postavlja se problem v našem ministrstvu oziroma v kontekstu zunanje
                           politike se seveda postavlja tudi vprašanje manjšin, se pravi Slovencev,
                           ki živijo zunaj matične države. Mislim, da je zaščito varovanja slovenske
                           manjšine v sosednjih državah treba zadržati na ravni, torej, kar se naše
                           strani tiče, kot je bila dosežena, da je treba to raven izboljšati, da pa
                           je treba seveda ohraniti in precizirati bilateralne in multilateralne
                           inštrumente te zaščite.</p>
                        <p>Mi smo seveda zelo kritični do krivic, ki se godijo Slovencem predvsem v
                           Italiji v zadnjem času (ne da bi bili srečni zaradi položaja Slovencev v
                           Avstriji), ampak tu bi rad omenil samo tiste najbolj hude dogodke v zvezi
                           s prepovedjo rabe slovenskega jezika, kot jo je razkril primer Sovodnja
                           in tako naprej.</p>
                        <p>Mislim, da je treba vprašanje priznanja morebitne avstrijske manjšine pri
                           nas, kar se zadnje čase večkrat pojavlja, ločiti od vprašanj pravic oseb
                           avstrijske in nemške narodnosti, oziroma nemške ali avstrijske kulture v
                           Sloveniji. Tu se stvari nekoliko zapletajo, to niti ni naša naloga, da se
                           s tem ukvarjamo, vendar samo opozarjamo, da je treba tu k tej
                           problematiki pristopati izredno občutljivo.</p>
                        <p>Kar zadeva področje nekdanje Jugoslavije še nekaj. Mislim, da je treba s
                           področja nekdanje Jugoslavije doseči dvoje. Na Bruseljski konferenci
                           ustrezno sukcesijo SFRJ ter drugič, ohraniti oziroma vzpostaviti
                           sodelovanje na temelju meddržavnih odnosov v gospodarstvu, prometu,
                           varnosti in glede številnih konzularnih vprašanj. Mi sedaj te stvari, kot
                           sem že rekel, rešujemo s Hrvaško, z Makedonijo, neki odnosi so
                           postavljeni, vendar naprej še nismo daleč prišli.</p>
                        <p>Ena od poglavitnih točk, ali pa ena od priljubljenih točk slovenske
                           zunanje politike, dokler to še ni bila zunanja politika v prejšnjem
                           obdobju, je bilo tako imenovano regionalno sodelovanje. Dokler Slovenija
                           ni bila samostojna in priznana država, je bilo to sodelovanje seveda zelo
                           smiselno in zelo pozitivno. V času, ki je sedaj pred nami, se bo treba
                           vse bolj zavedati, da je Slovenija država in da ne more čisto enostavno
                           nastopati v raznih regionalnih skupnostih in organizacijah od skupnosti
                           Alpe Jadran do skupščine evropskih regij, ampak da mora to vprašanje
                           problematizirati. Sedaj mi nismo več regija, vendar pa sodelovanje s temi
                           regijami, o katerih sem govoril nujno potrebujemo, še najbolj pa
                           potrebujemo novo organizacijo, novo regionalno organizacijo v Sloveniji,
                           da bo ta organizacija primerna za medregionalne povezave zunaj
                           Slovenije.Mi bi želeli, da bi se tudi naši funkcionarji, ko hodijo na
                           razne medregionalne posvete in ko se pogovarjajo s posameznimi deželami,
                           da bi se zavedali, da je vendarle Slovenija država in da ne bi dajali, bi
                           rekel pobud v tem smislu, da bi se dalo sklepati, kot da nismo gotovi v
                           svoji državnosti in kot da nismo čisto prepričani, da smo zaresna država.
                           Recimo, napovedani so nekateri stiki med Slovenijo in Salzburgom, pred
                           kratkim se je pripravljal sporazum med Slovenijo in Koroško. Mi bomo
                           morali premisliti, pretehtati smiselnost teh sporazumov, kajti naš
                           partner je seveda Avstrija, ne pa Salzburg oziroma ne pa Koroška, in tudi
                           celo naš predsednik Vlade dela nekatere napake.</p>
                        <p>Glede odnosov z drugimi državami bi seveda rekel, da je treba utrditi te
                           odnose predvsem z najpomembnejšimi političnimi in gospodarskimi
                           partnerji, pri čemer so razvidne tele prioritete: Mi potrebujemo
                           uravnovešeno sodelovanje z Nemčijo, Francijo in Veliko Britanijo. Vi
                           poznate te grupacije v evropski skupnosti in veste, kako zelo občutljiva
                           so ta razmerja med temi državami. Mi ne smemo sodelovanja z eno od teh
                           zanemarjati na škodo drugega in zaradi tega potrebujemo, torej tudi
                           čimprej postavitev diplomatskih odnosov in delovanje naših veleposlanikov
                           v teh državah. Jaz sem zelo nesrečen, ker nas je g. Capuder 3 mesece
                           držal v veri, da bo postal ambasador v Franciji, vendar mi je včeraj
                           napisal pismo, da to ne želi biti in moramo ponovno iskati ambasadorja.
                           Mislim, tu gre za odnose med Slovenijo in Francijo in mislim, da so ti
                           odnosi strašno pomembni. Vesel sem pa po drugi strani, da je tu v tej
                           dvorani navzoč g. Šinkovec, ki bo pa lahko v najkrajšem času odšel v
                           London za veleposlanika.</p>
                        <p>ZDA so za nas zelo pomembne zaradi bilateralnega sodelovanja in tudi
                           zaradi članstva v OZN ter mednarodnih organizacijah in ustanovah. Recimo,
                           mi najbrž brez podpore ZDA ne moremo prispeti niti v mednarodni denarni
                           sklad, niti v svetovno banko, niti ne moremo pravzaprav normalno
                           poslovati; celo ne v evropskih inštitucijah, kot smo videli, recimo v
                           konferenci o evropski varnosti in sodelovanju. Torej to sodelovanje
                           oziroma ti odnosi so po mojem sedaj na boljši poti, so nam pa seveda zelo
                           škodili nekateri poudarki v preteklosti, ko se je pri nas govorilo o tem,
                           da se Slovenija hoče odcepit in ko se je "problematiziral" koncept
                           razdružitve Jugoslavije. Mislim, da je bil koncept razdružitve
                           Jugoslavije tisti, ki je bil pravilen in navsezadnje ga je ta parlament
                           potrdil in mislim, da je bila ta odločitev pravilna. V ZDA seveda razprav
                           o secesiji in odcepitvi ne marajo, in to iz cele vrste razlogov. Šele
                           takrat, ko smo jim uspeli povedati, da gre za nekaj drugega, so se stvari
                           začele mehčati.</p>
                        <p>Treba se je začeti zelo resno dogovarjati in pogovarjati z državami
                           srednje Evrope. No, da imamo nekatere okvire, vam je jasno. Tu mislim
                           predvsem na srednjeevropsko iniciativo. Mislim, da bomo lahko dobro
                           sodelovali z Madžarsko, mislim, da je naše gospodarstvo kompatibilno z
                           gospodarstvi teh treh držav in da se obeta, bi rekel, na tem področju
                           mnogo dobrih poslov. To isto velja za Rusijo in druge članice skupnosti
                           neodvisnih držav, kar pomeni predvsem to, da so tisti, ki zaradi
                           geografske bližine, zaradi geografske povezanosti in trgov, da so ti
                           stiki zelo pomembni.</p>
                        <p>No vi veste, da smo v tem času, torej pred nekaj tedni, začeli to drugo
                           fazo slovenske zunanje politike, se pravi, da smo se začeli približevati
                           tudi nekaterim neevropskim, in ne zgolj, bi rekel, tem našim najbližjim
                           partnerjem - tu mislim predvsem na obiska Kitajske in Japonske. Obisk na
                           Japonskem je že v bistvu obrodil sad, jaz sem dobil posebno pismo od
                           zunanjega ministra Gvatanabeja, v katerem mi piše, da ga je moj obisk v
                           Tokiju prepričal o tem, da si Slovenija zasluži priznanje in mislim, da
                           smo tu na dobri poti, da se tudi ta odprta vrata izkoristijo za dobre
                           gospodarske zveze. V kratkem naj bi v Ljubljani Japonska odprla
                           podružnico svoje firme "Jetro", to se pravi, to je neka organizacija, ki
                           skrbi ne več za izvoz, kot je skrbela prvotno, japonske robe na druga
                           tržišča, ampak za uvoz tujega blaga na Japonsko - in podružnica "Jetro"
                           tu pri nas bi pomenila direkten kontakt za naše izvoznike.</p>
                        <p>No, jaz sem o članstvu v OZN že govoril. Dobri stiki s Kitajsko so nam
                           nujno potrebni zaradi tega, ker je Kitajska stalna članica Varnostnega
                           sveta. Mi zaradi naših finančnih in naših gospodarskih interesov nujno
                           potrebujemo članstvo v OZN, tu sem že rekel AMF, skupino svetovne banke,
                           GATT itn., pa še druge organizacije, kot je Mednarodna poštna unija, če
                           govorim bolj o detajlih in seveda zaradi tega, da bi lahko s tem
                           pristopili k številnim mednarodnim konvencijam.</p>
                        <p>Mi se bomo povezali na nek način tudi z gibanjem neuvrščenih oziroma
                           predlagamo, da bi se povezali z gibanjem neuvrščenih in da bi v tem
                           gibanju postali opazovalci. Že spet moram reči, da ne gre samo za
                           egoizem, se pravi za to, da bi si priskrbeli ustrezno podporo pri OZN,
                           ampak zaradi tega, ker navsezadnje imamo v nekaterih državah tretjega
                           sveta nekatere že dobro vpeljane zveze in so te zveze lahko za
                           gospodarstvo zelo koristne.</p>
                        <p>Dokumenti, ki ste jih prejeli, govorijo tudi o ekonomskih odnosih s
                           tujino. Cilji pri ekonomskih odnosih s tujino so povečati delež izvoza
                           blaga in storitev v družbenem proizvodu ter povečanje tujih vlaganj,
                           znanja in tehnologije v Sloveniji. Drugič, ohraniti obseg ekonomskih
                           odnosov s tujino z razvitimi, povečati pa ga z jugoslovanskimi
                           republikami, vzhodno evropskimi in izvenevropskimi razvitimi državami.
                           Slovenija zaenkrat - to bi rad rekel - nima potrebnih mednarodno pravnih
                           okvirov za ekonomske odnose s tujino, ni članica mednarodnih ekonomskih
                           organizacij in zaradi tega se še posebej kritično postavlja na tem
                           področju vprašanje pravne sukcesije. To je področje, ki ga poskušamo
                           reševati v Bruslju oziroma z Evropsko skupnostjo na konferenci Evropske
                           skupnosti v Jugoslaviji in rečem naj, da je v bistvu ta konferenca dala
                           na dnevni red to vprašanje predvsem na zahtevo slovenske delegacije, ki
                           jo, kot veste, vodi oziroma jo je doslej vodil Milan Kučan, predsednik
                           predsedstva.</p>
                        <p>Prioritete pri ekonomskih odnosih s tujino. Predvsem, da ne bom govoril o
                           vseh detajlih, ki so v teh dokumentih dobro razloženi oziroma mi mislimo
                           da so dovolj podrobno razloženi, bi rad poudaril predvsem Evropsko
                           skupnost. Evropska skupnost je za nas seveda tista prednostna ciljna
                           orientacija. Mi bomo, kot sem že prej rekel, kmalu postavili vprašanje
                           našega članstva v Evropski skupnosti. Da bi do tega prišli, potrebujemo
                           poprejšnjo dobo privajanja s statusom asociranega člana, prav kmalu pa
                           naj bi sklenili posebno pogodbo.</p>
                        <p>Jaz bi rad opozoril na to, da so seveda pri vsaki od teh variant neke
                           prednosti in neke pomanjkljivosti. Asociacija pravzaprav že vzpostavlja
                           nekatere mehanizme reciprocitete. Se pravi, da moramo tudi mi nekatere
                           stvari izvršiti v korist Evropske skupnosti, če jih ona vrši v našo
                           korist, medtem ko je pogodba, kakršno je imela Jugoslavija doslej z
                           Evropsko skupnostjo in takšna pogodba, kot jo bo sedaj začasno podpisala
                           Slovenija z Evropsko skupnostjo, še vedno daje nekatere prednosti nam. Mi
                           uživamo nekatere olajšave, medtem ko jih Evropa pri nas ne. Uživati
                           olajšave je zelo prijetno, vendar to uživanje nas lahko tudi uspava in
                           prej ali slej bomo soočeni s trdo realnostjo in z vetrovi in viharji na
                           gospodarskem področju, če seveda ne želimo zaostati ali ostati na tisti
                           skrajni desni odvozni stezi ceste, ki vodi v razvito Evropo. Nekaj smo
                           povedali o EFTI, nekaj smo povedali o zaščitni politiki o GATTu itn. Jaz
                           o tem ne bi podrobneje govoril, rad bi še enkrat poudaril dve, tri
                           stvari: sukcesija, to je eno od poglavij, ki je posebej natančno obdelano
                           in je seveda temeljno za našo prihodnost. Te razprave do sedaj še nismo
                           uspeli niti začeti dobro, ne med republikami ne s tretjimi državami ne na
                           konferenci v Bruslju, čeprav je Slovenija to predlagala.</p>
                        <p>No sedaj potekajo vzporedno trije procesi. Prvič, razdruževanje s SFRJ,
                           drugič, mednarodno priznavanje republik in tretjič, ohranjanje mednarodne
                           subjektivitete SFRJ, ki po oceni arbitražne komisije, tu gre za tisto
                           znamenito Balenterjevo komisijo, razpada. Torej so nujni: dovršitev teh
                           procesov, opredelitev sukcesorjev in sama sukcesija. Ob tem bi omenil
                           poglavitna vprašanja v zvezi s sukcesijo, to so državne meje. Vi veste,
                           da je Slovenija naslednica jugoslovanskih državnih meja z Italijo in
                           Avstrijo ter dela meje z Madžarsko. Te meje so določene z mednarodnimi
                           pogodbami. Za njihovo verifikacijo pa so 3 možnosti. Prvič, ali
                           notifikacija nasledstva teh pogodb ali sklenitev bilateralnih pogodb s
                           temi državami ali sklenitev večstranske pogodbe z vsemi zainteresiranimi
                           državami.</p>
                        <p>No, meja s Hrvaško, kot vsi dobro veste, je posebno vprašanje. Meja med
                           republikama, torej med državama sedaj poteka med katastrskimi občinami,
                           na morju pa ni določena. Nujno potreben je meddržavni sporazum o meji s
                           Hrvaško, vendar bo treba pred tem opraviti celo vrsto nekih tehničnih
                           opravil; treba bo mejo označiti. Hrvati predlagajo eno metodo, mi
                           predlagamo neko drugo. Oni bi radi vključili svoje občinske strukture v
                           določanje meje. Mi mislimo, da je meja seveda tako važna stvar, da jo je
                           treba voditi iz nacionalnega centra in imeti pod kontrolo t.i.
                           diplomatske komisije itn., ampak o vsem tem bo mogoč dogovor, ko bosta
                           komisiji lahko začeli delati oziroma ko bodo te osnove podane. In tu je
                           nekaj zapletov in seveda je zapletov v javnosti zelo veliko zaradi, bi
                           rekel, neprevidnega postavljanja ozemeljskih zahtev do Hrvaške, kar sem
                           namenoma tukaj že prej poudaril in še enkrat poudarjam. Mislim, da je to
                           nemodro.</p>
                        <p>No, kar zadeva mednarodne pogodbe, to je drugo vprašanje, ki je povezano
                           s sukcesijo. Pri sukcesiji mednarodnih pogodb je Slovenija
                           zainteresirana, prvič, da pridobi lastnosti članice pogodbe, ki jih je
                           sklenila SFRJ in drugič, da sama odloči o tem, katere pogodbe bo prevzela
                           kot naslednica. Mi smo z nekaterimi državami, s katerimi sklepamo
                           diplomatske odnose, že začeli urejati ta vprašanja in ponavadi gre tako,
                           da država prinese spisek, seznam pogodb, ki so bile podpisane z
                           Jugoslavijo. Morem reči, da imajo recimo tujci mnogo natančnejše sezname
                           teh pogodb, kot smo jih uspeli dobiti iz Beograda in tako sedaj v bistvu
                           sami delamo celoten seznam teh pogodb s pomočjo držav, s katerimi
                           navezujemo diplomatske odnose. No in mislim, da ni nobenega problema.
                           Večina držav, s katerimi se sedaj pogovarjamo, nima namena na tej točki
                           komplicirati. V glavnem za njih, vsaj zaenkrat, velja to, da smo mi
                           dediči teh pogodb oziroma da se tiste stvari, ki so nujne za odnose in ki
                           so v teh pogodbah, ohranijo, da se delamo, kot da pravzaprav tisto velja.
                           No, Slovenija je posebej zainteresirana za Osimske sporazume in za
                           avstrijsko državno pogodbo. To sta tista dva sporazuma, ki sta ključna
                           tudi pri teh mednarodnih pogodbah in želimo načelno reči, da smo
                           nasledniki teh pogodb.</p>
                        <p>Kar zadeva državno premoženje - to je že zopet eno poglavje iz področja
                           sukcesije. Po dunajski konvenciji o sukcesiji (ki pa - kot najbrž veste -
                           ne velja, ker je ni ratificiralo dovolj veliko število držav, vendar pa
                           ta konvencija nekako v splošnem pravnem prometu velja in je referenčna
                           točka in se vsi nanjo sklicujejo), se premoženje do takratne države
                           razdeli s sporazumom ali z arbitražno odločbo. Sicer pa pride v poštev
                           popolna sukcesija v primeru razpada prejšnje države, delna pa ob
                           odcepitvi dela države. Premoženje nekdanje SFRJ obsega torej nepremičnine
                           tudi v tujini, premične stvari, depozite, pravice, koristi, terjatve do
                           drugih, in sicer od nastanka 1918 do razpada oziroma razdružitve. Če
                           sporazuma o delitvi ni, ostanejo nepremičnine v lasti tiste naslednice,
                           na katerem ozemlju se nahajajo.</p>
                        <p>Dolgovi in terjatve - to poglavje je posebej natančno obdelano v
                           materialu. Nima smisla, da te številke berem. Poznate problem, da
                           obstajajo neke devizne rezerve Narodne banke Jugoslavije, ki jih trenutno
                           troši Srbija oziroma Črna gora. Torej rezerve, nad katerimi imata
                           kontrolo samo ti dve republiki, in to je za nas zelo hudo. Mi smo pri
                           nekaterih državah, kot so Švica, Avstrija, dosegli, da se jugoslovansko
                           premoženje zamrzne, pri nekaterih drugih državah pa tega zaenkrat še
                           nismo dosegli. Zelo veliko nam je do tega, da se to čimprej stori, čeprav
                           so zakonodaje zelo različne glede tega. Vprašanje je, ali bomo lahko tu
                           uspešni. Morda bomo 20% uspešni, 30% uspešni, 100% gotovo ne bomo.</p>
                        <p>Potem so še mnoga drobna vprašanja. Opravičujem se tistim, ki ne mislijo,
                           da so drobna. To so vprašanja arhivov, pokojnin, odškodnin za razlaščeno
                           premoženje, zavarovanja skupnih vlaganj, vojne odškodnine. V Sloveniji je
                           to znesek 2,7 milijarde dolarjev. Vprašanje državljanstva itd. Je ogromna
                           kopica vprašanj, ki bodo vzela precej časa, da se razrešijo. Če dovolite,
                           bi na koncu rekel - o tem je v materialu tudi sicer govora, da je za
                           uspešno zunanjo politiko važno varovanje nacionalnega dostojanstva
                           države, da je važen koordiniran nastop v zunanji politiki, da ne morejo
                           veljati nobene strankarske prioritete in pristranosti, ampak morajo tu
                           veljati zakonska določila. Zelo imam rad tega ali onega iz te ali one
                           stranke, vendar se moram ravnati po zakonu. To velja za vse, ki delajo v
                           državni upravi in ki delajo v vodstvu te države, za predsednika
                           Predsedstva, za predsednika Vlade in za vse najvišje funkcionarje te
                           države.</p>
                        <p>Želim si, da bi v prihodnje lahko bolje koordinirali svoje delo na
                           podlagi zakona, da bi lahko bolje sodelovali s Skupščino, čeprav moram
                           reči, da sodelovanje med skupščinsko komisijo in našim ministrstvom je
                           zgledno in je tudi komisija vedno dajala ustrezne informacije, direktive
                           in tudi podporo našemu ministrstvu, ko je bilo to potrebno. Danes se je
                           tu v Skupščini v neki drugi sobani nekoliko zapletlo v zvezi z razpravo o
                           zunanji politiki, vendar sem vesel, da sem lahko o teh zadevah govoril
                           vsaj pred tem visokim zborom. Za pozornost se vam prav lepo zahvaljujem.
                           Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala, gospod minister. Glede na poročilo Komisije za mednarodne odnose,
                           kjer piše Komisija za mednarodne odnose, Matjaž Šinkovec, pa bi v imenu
                           Komisije poročal o ugotovitvah Komisije za mednarodne odnose, bi
                           predlagal, da bi gospod Šinkovec kaj povedal.</p>
                     </sp>
                     <sp who="#sp.ŠinkovecMatjaž">
                        <speaker>MAG. MATJAŽ ŠINKOVEC:</speaker>
                        <p>Želel sem malo več spregovoriti, če bi bila priložnost, da bi imeli
                           skupno zasedanje. Ker to, žal, ni bilo omogočeno, bi rekel samo nekaj
                           besed.</p>
                        <p>Iz predloženih stališč in sklepov, ki jih je Komisija Skupščine Republike
                           Slovenije za mednarodne odnose oblikovala in predlagala v sprejem, je
                           jasno, za kakšno zunanjo politiko naše države se v tem skupščinskem
                           telesu zavzemamo. To je skupščinsko telo, kjer že skoraj dve leti
                           večinoma soglasno oblikujemo temeljne smernice uveljavljanja države
                           Slovenije v svetu.</p>
                        <p>Tega predlaganega osnutka dokumenta, ki vsebuje 19 konkretnih predlogov
                           sklepov, nima smisla posebej predstavljati, saj je po našem mnenju dovolj
                           jasen in kljub 5 stranem teksta vseeno koncizen. Kljub temu da takšnega
                           temeljnega dokumenta, ki je v razpravi danes, doslej še nismo sprejemali,
                           pa so bila številna stališča in sklepi našega parlamenta, ki smo jih
                           sprejemali ob pomembnih mejnikih našega vstopa v mednarodno skupnost,
                           tudi temeljne zunanjepolitične opredelitve naše države. Med te štejem
                           predvsem tako izjavo o dobrih namenih, predloge Republike Slovenije glede
                           razdružitve, deklaracijo o neodvisnosti, našo odločitev ob koncu
                           moratorija in podobno.</p>
                        <p>V vseh teh primerih smo v komisiji napravili maksimalen napor, da pride
                           do soglasja strank glede teh ključnih vprašanj našega obstoja in razvoja.
                           Moramo se tudi zavedati, da smo ena redkih parlamentarnih demokracij,
                           kjer se po našem zakonu o zunanjih zadevah zunanja politika sprejema v
                           parlamentu. v komisiji se vse bolj uveljavlja stališče, da je čim širši
                           konsenz parlamentarnih političnih skupin nujen za našo stabilno zunanjo
                           politiko, na katero ne bi smele vplivati spremembe v razmerju sil v vladi
                           in parlamentu. Takšen način dela je vsaj v tej komisiji omogočil, da se
                           je zbrisala siceršnja ločnica med sedaj že bivšim DEMOS-om in opozicijo.
                           Takšno dosedanje oblikovanje zunanje politike je tudi omogočalo
                           prepričljiv, trden, odločen nastop naših predstavnikov vseh treh ravni
                           oblasti v tujini. To je v veliki meri prispevalo tudi k ugodnim
                           rezultatom naše zunanje politične dejavnosti, o čemer je govoril že naš
                           minister za zunanje zadeve. V Komisiji za mednarodne odnose menimo, da je
                           nujno, da na tak način tudi nadalje oblikujemo zunanjo politiko.
                           Pozdravljamo tudi konstruktivno sodelovanje z ministrstvom, ki tudi izven
                           zakonskih obveznosti išče soglasje komisije za nekatere zunanje politične
                           aktivnosti. Po drugi strani pa moram reči, da je bila komisija vedno
                           pripravljena obravnavati pobude Vlade in ministrstva mimo običajnih
                           rokov, da bi prispevala k nemotenemu odvijanju mednarodne dejavnosti
                           Slovenije.</p>
                        <p>Dovolite, da spregovorim še o enem aspektu vključevanja našega parlamenta
                           v mednarodno dejavnost Slovenije. K uveljavljanju naše države v svetu so
                           pomembno prispevali mednarodni stiki naše skupščine z drugimi parlamenti
                           na bilateralni in multilateralni ravni. Vsem je znano, da so bili prav
                           naši kolegi, to je evropski in drugi parlamentarci, prvi, ki so zahtevali
                           priznanje naše države ter konec koncev to od svojih vlad v večini
                           primerov tudi že izposlovali. To je bila seveda zgolj prva faza našega
                           mednarodnega parlamentarnega sodelovanja. Druga, dolgoročno pomembnejša,
                           je poleg običajnih dvostranskih odnosov s parlamenti nam pomembnejših
                           držav predvsem vključevanje v multilateralno parlamentarno sodelovanje.
                           Prvi proboj je bila, kot vam je znano, pridobitev statusa specialnega
                           gosta v parlamentarni skupščini Sveta Evrope, kjer sedaj sedimo le trije
                           poslanci z ozemlja bivše Jugoslavije, in to slovenski poslanci. V
                           predlaganih sklepih zato želimo dobiti mandat parlamenta, da se v
                           različnih svojstvih od opazovalcev do polnopravnih članov vključimo
                           predvsem v evropske parlamentarne skupščine, pa tudi v interparlamentarno
                           unijo. To vključevanje ni pomembno zgolj zaradi našega uveljavljanja v
                           svetu, ampak tudi za povratne tokove informacij, idej in evropeizacije
                           našega parlamenta. Po mnenju komisije je to nujno, če smo seveda resno
                           mislili z osamosvojitvijo naše države in njenim evropskim
                           integriranjem.</p>
                        <p>Dovolite, da ob koncu poudarim, da bi zaradi racionalnosti oblikovanja
                           predloga stališč in sklepov želeli, da ste glede predlaganih sprememb kar
                           se da konkretni, tako da bi čimprej lahko opravili tudi končno fazo
                           sprejema tega dokumenta, ki je za našo nadaljnjo mednarodno dejavnost
                           nujen. Kot je razvidno iz osnutka stališč in sklepov, sta gradivi
                           Ministrstva za zunanje zadeve predloženi predvsem v vednost in kot
                           podlaga tem temeljnim usmeritvam. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala lepa. Odpiram razpravo. Kdo želi razpravljati? Prosim, gospa
                           Angelca Žerovnik.</p>
                     </sp>
                     <sp who="#sp.ŽerovnikAngelca">
                        <speaker>MAG. ANGELCA ŽEROVNIK:</speaker>
                        <p>Spoštovani, in posebej spoštovani gospod Rupel, kajti vam bom namenila
                           nekaj vprašanj. Omenili ste, da z mejo in ribolovom v sosednji državi
                           Hrvaški ni vse urejeno. Nato ste naslonili krivdo na Ministrstvo za
                           kmetijstvo. Sprašujem vas, kje je koordinacija med vašim ministrstvom in
                           Ministrstvom za kmetijstvo, kajti ribolov ni samo kmetijska dejavnost,
                           ampak je tudi problem in dejavnost Ministrstva za zunanje zadeve.</p>
                        <p>Naslednje vprašanje, odnos podrejenih in nadrejenih. Brez argumentov ste
                           ocenjevali nadrejene, celo v odsotnosti nadrejenih. Rada bi vedela, ali
                           pa vsaj meni se zdi, da na tej ravni, če že ne drugo, vsaj lepo vedenje
                           zahteva, da govorimo o nadrejenih oziroma če se pogovarjamo o tem, jih
                           vsaj pokličemo. Omenili ste, da se morate ravnati po zakonu. Vendar nam
                           niste pojasnili, kdo vas sili v to, da se naj ne bi ravnali po zakonu.
                           Podali ste nam poročilo o delu ministrstva za zunanje zadeve, komentirali
                           oziroma dajali pa ste komentarje o vladi, o predsedniku, o izvršnem
                           svetu; torej tudi tu bi rada pojasnilo. Hvala lepa. Še nekaj. Tudi o
                           modrosti ste govorili. Še tu bi rada pojasnilo o nemodrih in modrih na
                           tem področju. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Besedo ima g. Moge.</p>
                     </sp>
                     <sp who="#sp.MogeRudi">
                        <speaker>RUDI MOGE:</speaker>
                        <p>Ker že ne razpravljamo o vsebini tega poročila, bi rad tole povedal. Po
                           vesoljni Sloveniji sem hodil, da bi za zelo inteligentne mlade Slovence v
                           starosti 18 let, ki letos končujejo mednarodno maturo, pridobil
                           štipendije. Nisem je dobil niti na Ministrstvu za šolstvo in šport. Moram
                           povedati, da me je edini od vlade poslušal minister Rupel, tudi odgovoril
                           in se za te mlade ljudi zavzel, da bodo šli v inozemstvo s slovensko
                           štipendijo, ne pas štipendijo, ki bi jo mimogrede dobil jaz v Gradcu in
                           bi bili ti mladi ljudje za nas zgubljeni.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Prosim, Andrej Šter.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Hvala lepa. Spoštovani, glede strategije, torej dokumenta Ministrstva za
                           zunanje zadeve o mednarodnem priznanju, imam naslednja vprašanja. Mislim,
                           da je tekst nekoliko pomanjkljiv glede finančnega ovrednotenja delovanja
                           naših diplomatskih predstavništev, kot tudi bi želel videti natančnejšo
                           definicijo in obseg našega bodočega diplomatskega angažiranja, če je
                           možno, tudi po posameznih državah. Pri tem mislim na jasno oblikovane
                           kriterije kadrovanja, tudi po posameznih državah, kot tudi glede finančne
                           in socialne varnosti naših predstavnikov. Kako na ta vprašanja vpliva
                           predvideni poseg v proračunska sredstva, iz tega poročila ni razvidno. To
                           priliko izkoriščam tudi za postavitev povsem konkretnega vprašanja. In
                           sicer me zanima, kaj je po 15. januarju 1992 storilo Ministrstvo za
                           zunanje zadeve, ali kar konkretno gospod minister sam, da bi se ponovno
                           aktivirala pogajanja o manjšinski zaščiti Slovencev v Italiji? In, ali je
                           bilo mogoče o tem govor tudi na tistem posvetu (ne vem, kako se je
                           imenoval) - mislim, da so bile reformistične sile iz vzhodnih držav?
                           Zanima me, če je bilo to vprašanje sproženo v kontaktih z ministrom De
                           Michelisom. Iz poročanja medijev namreč o tem ni bilo kaj dosti
                           govora.</p>
                        <p>Razen tega bi želel opozoriti na eno nalogo, ki se postavlja kot vse bolj
                           nujna; namreč, vse pogostejši so zapleti v zvezi z vlogo predsednika
                           države in njegovimi pristojnostmi na področju zunanje politike. Ta vloga
                           se je s sprejemom nove ustave bistveno spremenila. Prejšnja ustava mu je
                           dajala vse drugačna pooblastila, kot pa mu jih daje ustava, ki jo imamo
                           sedaj. In mislim, da je potrebno začeti postopek za spremembo zakona o
                           zunanjih zadevah. V izogib zapletom, ki so seveda nezaželjeni - jaz jih
                           vsaj tako jemljem - bi bilo smiselno pristopiti k delu takoj. Sedaj me pa
                           zanima, gospod predsednik, ali obravnavamo samo strategijo, ali tudi
                           poročilo o delu?</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Tako kot je napisano - "Obravnava zunanjepolitične problematike, s
                           posebnim poudarkom...</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Torej oba dokumenta. Potem mi dovolite, da nekoliko še na kratko
                           povprašam nekatere stvari o poročilu Ministrstva za zunanje zadeve za
                           leto 1991. Moja prva pripomba bi bila podobna prvi pripombi tudi k
                           strategiji - namreč poročilo je pomanjkljivo prav s tega finančnega
                           stališča. Namreč, finančnega obračuna za leto, ki ga opisuje, nimamo v
                           poročilu, mislim pa, da je to ena od pomembnejših sestavin. Poročilo
                           zajema obdobje, v katerem je bil verjetno - predvidevam - prisoten vsaj
                           latenten konflikt med Ministrstvom za zunanje zadeve in Izvršnim svetom -
                           ali v celoti, ali personalno, na katere osebe vezano ne vem. Te razmere,
                           ki so morda tudi vplivale na delo organa, katerega poročilo obravnavamo,
                           so bile na kratko le omenjene v ustnem delu današnjega poročanja. Torej
                           jaz predlagam, da se poročilo ustrezno pisno dopolni. Lažje bi bilo
                           kontaktirati na ta način in mislim, da bi tudi kazalo s tem dopolniti
                           poročilo.</p>
                        <p>V poročilu se mi zdi, da je preskromno ali morda sploh ni zajeta
                           informacija o vrednotenju dosedanjega delovanja predstavnikov Republike
                           Slovenije v tujini. To pomanjkljivost je ugotavljala tudi skupščinska
                           Komisija za mednarodne odnose in predlagala ustrezno dopolnitev poročila.
                           Kazalo bi s tem dopolniti tudi to letno poročilo.</p>
                        <p>In še ena konkretna stvar - seveda so to moja razmišljanja. Poročilo
                           omenja združeno Nemčijo v negativni konotaciji takega ranga kot je recimo
                           vojaška nevarnost z Vzhoda, ali ekonomski in socialni nemiri, ki grozijo
                           Evropi. Po mojem gre torej za vprašljivo ponderiranje neke nove kvalitete
                           v svetovni politiki, kar združena Nemčija vsekakor je. Ali je bila
                           razdeljena Nemčija element stabilnosti Evrope, se seveda lahko vprašamo.
                           Ampak iz tega sledi, da naša politika gradi na tem, kot na negativnem
                           pojavu.</p>
                        <p>Predlagam, da se ustrezno spremeni stavek tretje alinee na tretji strani,
                           ki o tem govori. Skratka, da se besede "soočena je bila z združeno
                           Nemčijo" iz poročila izločijo. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala lepa Andrej. Nadaljujemo z razpravo. Kdo želi še razpravljati?
                           Prosim, gospod Prelovec ima besedo.</p>
                     </sp>
                     <sp who="#sp.PrelovecValentin">
                        <speaker>VALENTIN PRELOVEC:</speaker>
                        <p>Spoštovani! Imel bi dve zelo kratki stvari, dve kratki vprašanji. Prvo
                           vprašanje: Slišali smo, da je minister za pomorstvo Republike Hrvaške nam
                           postavil (bom ponovil besedo) nož pod vrat, odnosno ne nam, ampak našim
                           ribičem, ki takorekoč čez par dni ne bodo več smeli loviti v vodah
                           Hrvaške. Prihajam z Obale, zaradi tega bom tudi iz prve roke povedal temu
                           zboru, da tisti ribiči, ki ne bodo smeli na hrvaško stran, bodo šli na
                           cesto, na blok in blokirali mejo. To so sporočila ribičev, katerim bi
                           ovirali lov.</p>
                        <p>Drugo vprašanje se nanaša na tisto izjavo, ki so jo sicer Hrvati
                           predlagali, da bi v obravnavanju in določanju precizne meje morale
                           sodelovati občinske strukture, to se pravi po vsej verjetnosti
                           uveljavljati svoje občinske meje. Na to vprašanje bi imel povedati
                           naslednje: da se s Hrvati popolnoma strinjam, ker prebivalci Obale za to
                           niso bili nič vprašani. Namreč, sporazum Kardelj - Bakarić, menda iz leta
                           1946, je razrezal piransko občino: dve tretjini Slovencem, eno tretjino
                           Hrvatom. Slovenci so pokupili dobršen del ozemelj na drugi strani, vendar
                           se vpisati v zemljiško knjigo niso mogli, ker je ta zemljiška knjiga še
                           zmeraj v Piranu - to se pravi na območju, ki ga je piranska občina
                           upravljala preko 400 let. Prosim, da se tudi o teh stvareh razmisli,
                           preden se bo rekla zadnja beseda. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Še kdo? Besedo ima Jaša Zlobec.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Lep pozdrav! S tem poročilom bi bilo vse v najlepšem redu, če ne bi na
                           par mestih, tako poročila, kot elementih, kot par krat izraženo tudi pri
                           ministru Ruplu, jasno povedano, da manjka koordinacija, da so stvari
                           neusklajene. O tem so eksplicitno ali implicitno spregovorili tudi
                           poslanci pred mano. Dokler ta zadeva ne bo rešena, tudi taka lepa
                           poročila ne bodo stvari razreševala.</p>
                        <p>Namreč, že zelo hitro so se začeli dogajati na področju zunanje politike
                           konflikti med predsednikom Vlade in zunanjim ministrom, ki so bili danes
                           samo še potrjeni, ki so zmeraj hujši. Politiki med radikalnim delom
                           nekdanjega Demosa in predsednikom Republike, so kulminirali na tistih
                           sejah, ko smo obravnavali brionsko deklaracijo, ko je hotelo radikalno
                           krilo Demosa napovedati vojno celi Evropi, kar bi nas pripeljalo takrat v
                           popolno katastrofo. Včeraj in danes smo eksplicitno, danes malo manj
                           eksplicitno, spet imeli en nov konflikt s strani zunanjega ministra proti
                           Janezu Drnovšku, ki se je seveda sprenevedal, konflikt namreč, in spet
                           ničesar koristnega ne prinaša. Skratka, če te stvari ne bomo razčistili v
                           najkrajšem času (jaz mislim, da se bo lahko razčistilo šele z novo
                           vlado), bomo imeli sicer stalne težave pri zunanji politiki.</p>
                        <p>Sedaj bi imel par konkretnih pripomb. To poročilo je polikano, ker ne
                           more razkrivati teh žarišč konfliktov. Na 12. strani govori poročilo o
                           Slovencih v zamejstvu in govori o tem, kako so se te stvari izboljšale
                           glede na prejšnjo situacijo. Moram reči, da je situacija med Slovenci v
                           Italiji in Avstriji trenutno zelo slaba, ker so se na tem področju
                           strankarski interesi z vso silo zapičili in so slovensko skupnost v obeh
                           teh državah hudo sprli in razdelili na dvoje. Skratka, tukaj ni govora,
                           da bi lahko govorili o kakšni idilični situaciji.</p>
                        <p>Na strani 15. do 17. je govor o kulturnem sodelovanju s tujino. Piše da
                           je uspešno. Moram reči, da je vse kaj drugega kot uspešno. Propadla je v
                           zadnjih dveh letih vrsta konkretnih, zelo obetavnih akcij slovenske
                           kulture v tujini. Sodelovanje med zunanjim ministrom in ministrom za
                           kulturo, pa tudi ministrom za informiranje, torej to sodelovanje, kolikor
                           jaz vem, je nično in skrajno kontraproduktivno. Ni bila storjena
                           nikakršna nova strategija Slovenije v Evropi. Prav nič ni bilo na tem
                           storjenega, glede na to, da je Slovenija sedaj kot samostojna država,
                           dvomilijonska, popolnoma nekaj drugega, kot prej 20 milijonska
                           Jugoslavija in tako naprej. Skratka, kot že rečeno, koordinacija pa ne
                           samo, da je nič, ampak je v absolutni ničli.</p>
                        <p>Kar se tiče na strani 18. ko govorimo o diplomaciji in kadrovskem
                           področju. Tudi tukaj lahko govorimo o katastrofalnih napakah. Spori med
                           zunanjim ministrom in med našimi predstavniki v Avstriji in v Združenih
                           državah Amerike, pisma, ki jih je donedavni predstavnik iz ZDA pošiljal v
                           Slovenijo, tudi kažejo, da tukaj ni bilo nikakršne koordinacije in da je
                           bila delana velika škoda slovenski zunanji politiki. Spet zaradi
                           strankarskih primatov nad nacionalnimi.</p>
                        <p>Tudi situacija z Italijo ni bila zmeraj zgledna, tudi po naši krivdi.
                           Mislim, da bi bila lahko situacija tako s Francijo, kot s Španijo
                           bistveno boljša, če bi nekateri predstavniki Vlade ne nastopali s svojih
                           izrazito ozkih strankarskih pozicij in bi se zavedali, da z državami,
                           kjer so na oblasti socialisti, pač ni mogoče ravnati tako, kot se je
                           ravnalo. </p>
                        <p>Bi pa vprašal konkretno zunanjega ministra, glede na elemente na strani
                           30, ko piše o strategiji in politiki do tujih vlaganj. V soboto smo lahko
                           poslušali na osrednjih radijskih poročilih ob 7. uri zvečer zelo
                           eksplicitno izjavo predsednika vlade Lojzeta Peterleta, da bo morala
                           Slovenija spremeniti svojo Ustavo, in sicer na tisti točki, da bo lahko
                           prodajala slovensko ozemlje tudi tujcem, sicer tujci ne bodo hoteli
                           vlagati v Slovenijo. O tej spremembi ustave nič ne piše v tem poročilu in
                           elementih, pa me zanima, če bi lahko Dimitrij Rupel povedal, kaj o tem.
                           Kaj je s to spremembo Ustave in ozemljem za tujce?</p>
                        <p>Potem, v zvezi s pokojninami moram reči, da ob teh, dosti načelnih
                           stvareh, je bilo v praksi veliko skrajnih nekorektnosti in arogance do
                           vojaških upokojencev, do ljudi, Slovencev, ki tukaj že skozi živijo, pa
                           so pred 15 leti šli v pokoj kot vojaški upokojenci, zdravniki in kaj, ki
                           so imeli velike težave. In tukaj ni bilo storjeno, kar bi moralo biti.
                           Potem bi vprašal, kaj je z državnim premoženjem nekdanje federacije.
                           Edina resnično omembe vredna vrednost, na katero ta hip lahko Slovenija
                           pledira, so zgradbe in ozemlje nekdanje jugoslovanske armade, ki pa,
                           vidimo, si jih je neko ministrstvo prisvojilo kot svoj privatni fevd in
                           mislim da bi tudi tukaj zunanje ministrstvo moralo reči neko svojo
                           odločilno besedo.</p>
                        <p>Kar se tiče avstrijske državne pogodbe je minister Rupel dosti
                           eksplicitno povedal, da naj Slovenija ne bi vztrajala pri sukcesiji
                           nekdanje Jugoslavije in si s tem diplomatsko kvarila odnose z Avstrijo,
                           češ da je v pogodbi varovanje manjšin na nižji ravni urejeno, kot v
                           dokumentih Evropske konference o varnosti in sodelovanju. Mislim, da se s
                           to taktiko ne bi mogel strinjati zaradi tega, ker gre tukaj za simbolno
                           ravnanje, za vnaprejšnje simbolno podrejanje Slovenije v štartnih odnosih
                           dogovorov in pogovorov s sosedo Avstrijo. To smo videli tudi pri
                           popustljivi poziciji zunanjega ministrstva pri pogajanju z Italijo glede
                           tripartitnega sporazuma, ki na koncu ni bil podpisan, pa se Sloveniji ni
                           zgodilo nič usodnega.</p>
                        <p>Pri pogovorih s Hrvati, sedaj jaz ne bom rekel, na čigavi strani je
                           krivda, ampak mislim, da je neresno, da je šele po osmih mesecih, da je
                           prišlo do teh pogovorov, ki pa še zmeraj niso konkretni. Namreč ne vem,
                           ali je krivda na zunanjem ministrstvu, prav gotovo da Ministrstvo za
                           kmetijstvo, ki je obremenjeno s svojimi genialnimi zakoni o zadrugah in
                           podobnem, ni imelo časa za take banalnosti kot je ribolov, to čisto
                           verjamem. Ampak, neznosno se mi zdi, da Hrvati, ki so znani po svoji zelo
                           dvomljivi diplomaciji - horukarski, da imajo ves čas pobudo v odnosih do
                           Slovenije; to ni kakšno posebno spričevalo za slovensko politiko.</p>
                        <p>Tukaj bi se pa strinjal s kolegom Prelovcem v zvezi z občinskimi
                           strukturami v tej razliki med Hrvaško in Slovenijo. Namreč, minister
                           Rupel izhaja iz "Raison d'Etat": zmeraj v interesu republike, v interesu
                           nacije se mora lokalni interes podrediti. Samo ta interes, višji interes
                           lahko postane tudi udoben alibi za neuspešne, konkretno pogajanja. V
                           zvezi s Hrvaško pa je treba reči, da tukaj zadene krivda v veliki meni
                           tudi parlament, ta tukaj, ki se je dve leti obnašal do Hrvaške skrajno
                           poln napuha in se zvišano zmrdoval nad nekimi Hrvati kot delom balkanske
                           Jugoslavije, ki nas Slovence prav nič ne zanima, ker mi gremo v Evropo.
                           Jaz sem na to, in naša stranka, večkrat opozarjal, ampak takrat je to
                           bilo opozarjanje gluhih. V zvezi s Hrvaško bi še eno stvar omenil. Za
                           vsakega potomca v petem kolenu slovenskega izseljenca v Južni ali Severni
                           Ameriki, ki že zdavnaj ne zna niti ene slovenske besede več, govorimo,
                           kot da brez njega Slovenija ne bo mogla preživeti, medtem, ko pa Slovenci
                           na Hrvaškem so nam popolnoma deveta skrb. Ne vemo, koliko jih je, ne
                           zanimamo se zanje, prepuščamo jih popolnoma njim samim in nismo v resnici
                           mrdnili s prstom zadnje, kar se mi zdi škandal posebne vrste. Kar je spet
                           neki drugi minister, ki je za to direktno zadolžen, ampak ker ni nič
                           storil, bi tudi položil na srce Dimitriju Ruplu, naj v zvezi s tem stori
                           kakšno bolj aktivno potezo. Hvala lepa!</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Želi še kdo razpravljati? Gospod Krajec.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>Replika, namreč jaz se popolnoma strinjam z gospodom Zlobcom, samo naj ne
                           bo tako prenapet, namreč da že eno tako informacijo daje v neki svoj
                           predvolilni boj, obenem pa poziva na neko strpnost. Namreč, pri sprejemu
                           Brionske deklaracije vemo, kakšno je bilo glasovanje, vemo, da smo se
                           dobro poenotili in da zato tiste, ki so radikalno mislili, naj pove po
                           pravici in naj ne meče Demosu prepričanju, ker z mojim mnenjem in mojo
                           vestjo, za katero bom tudi tukaj odgovarjal, se nikarte igrati. Še enkrat
                           vas prosim, nikarte se igrati in rajši pometite svoje račune in se ne
                           delajte, da ste po vojni vsi generali. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Načeloma bi bilo dobro, da bi vsi pri tem obravnavali temo vsebine, ki je
                           na dnevnem redu in poleg tega mogoče še samo to, vi imate vsi pisno
                           stališča in sklepe in tudi v zvezi temi 19. točkami, bi bilo verjetno kaj
                           povedati. Če ne, bi pa predlagal, da imamo odprto to področje, da bi
                           tisti, ki čutite potrebo, tudi pisno lahko kaj dodali in bi to komisiji
                           tekom dneva ali jutri zastavili, tako da bi lahko dobili dokončni tekst.
                           Tako in tako ne vemo, kdaj bo Družbenopolitični zbor te zadeve
                           obravnaval. Še kdo želi razpravljati?</p>
                        <p>Prosim, gospod Erce.</p>
                     </sp>
                     <sp who="#sp.ErceFranc">
                        <speaker>FRANC ERCE:</speaker>
                        <p>Spoštovani zbor! Zelo mi je žal, da nisem utegnil slediti razpravi, to se
                           vnaprej opravičujem, če bom mogoče ponovil, kar je rekel že kdo od
                           predgovornikov. Tema je taka, zanimiva oziroma pomembna, vendarle moram
                           takoj povedati, da nisem nikakršen strokovnjak za to področje, vendar
                           kljub temu mislim, da nisem v manjšini, z veseljem oziroma rad poslušam
                           tako eminentne goste kot je gospod minister, ali pa gospod predsednik
                           Komisije za mednarodne odnose, gospod Šinkovec.</p>
                        <p>Imel bi samo eno pripombo, ki se nahaja na 5. strani teh elementov za
                           zunanjepolitično aktivnost Republike Slovenije v zadnjem odstavku in jo
                           je tudi gospod minister ob zaključku svojega nastopa omenil. Gre pa za to
                           koordiniranost zunanjepolitičnega nastopa. Jaz mislim, da je edino, čemur
                           mora ministrstvo in ostali vladni organi slediti pri svojih nastopih, so
                           stališča oziroma izhodišča tega parlamenta.</p>
                        <p>Drugo, ravno tako v tem odstavku zapisano, kjer bi sicer z veseljem
                           oziroma podpiram tako usmeritev, ko govorijo avtorji, čisto formalno,
                           lahko bi rekel dlakocepsko pripombo imam. Moti me pri teh gradivih, pa ne
                           samo pri tem, da sploh ne veš, kdo je avtor; dobro, ministrstvo, v
                           ministrstvu je veliko ljudi. Da se vrnem na to zadevo, ko govorimo, ko je
                           zapisano, da je treba energično zagovarjati načelo strokovnosti, pri
                           čemer bo potrebno širše odpreti vrata novim generacijam diplomatov. To,
                           kot sem že omenil, podpiram, vendar sem pa na žalost informiran predvsem
                           skozi oblike, ki so tudi pri večini naših državljanov prisotne, zgleda,
                           da se ne upošteva še v zadostni meri. Verjamem da v težavah, predvsem
                           ekonomskih, proračunskih ali kakor koli jih že imenujemo, bo najbrž
                           trajalo nekaj časa, da si pridobimo ustrezno število kvalificiranih
                           kadrov, vendar dosedanja praksa pa to trditev oziroma to željo, zgleda,
                           kaže ravno nasprotno. Kadar gledam kakšno televizijsko poročilo, vidim
                           okrog gospoda ministra same znane obraze iz diplomacije preteklega
                           obdobja. Toliko zaenkrat. Hvala lepa! </p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Besedo ima Ivo Daneu.</p>
                     </sp>
                     <sp who="#sp.DaneuIvo">
                        <speaker>IVO DANEU:</speaker>
                        <p>Spoštovani predsednik, gospod Rupel, kolegi in kolegice! Nisem se želel
                           oglasiti, vendar moram povedati svoje mnenje. Menim, da ta tema ni samo
                           za naš zbor in da bi morali tako pomembno dejavnost obravnavati na skupni
                           seji. Vendar če je že sistem tak, upam da v bodoče ne bo in da bodo lahko
                           v novem sistemu odločali čisto drugače, če sem pa že tukaj lahko povem
                           svoje mnenje, da je diplomacija izjemno pomembno področje. Diplomati se
                           rojevajo, se nekaj tudi naučijo. Ne čutim se sposobnega dajati nasvetov
                           ministrstvu in ministru, ker vem, da so do sedaj dobro delali, ogromno
                           delali, tisti ki pa ogromno dela, dela tudi drobne napake. Vendar če sem
                           že pri besedi, bi si želel, da je v tem poročilu morda omenjena tudi
                           besedica sodelovanja športnikov, ker mislim, da lahko tudi preko športa
                           marsikaj dosežemo. Lahko rečem, da sem bil eden prvih, ko smo leta 1957
                           pred politiki urejali razmere s Kitajci, ker je bila športna delegacija
                           tista prva in upam da v bodoče, do sedaj ste imeli posluh, Ministrstvo za
                           informiranje in ostala, mislim da boste tudi v bodoče športnike malo bolj
                           upoštevali. Hvala lepa!</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Prosim, Polde Drame.</p>
                     </sp>
                     <sp who="#sp.DrameLeopold">
                        <speaker>LEOPOLD DRAME:</speaker>
                        <p>Spoštovani! Izhodišča za ekonomske odnose s tujino, tu je mišljen
                           predvsem evropski tržni prostor in pa trg bivše Jugoslavije. Sem pač
                           podjetnik in zato me to področje z ekonomskega vidika najbolj zanima. Vse
                           priznanje za prizadevanja in pa za uspehe v politiki. Mislim pa, da je
                           gospodarsko področje, če ne rečem zaostalo, pa malo odrinjeno na stranski
                           tir. Pred kratkim smo navezovali še stare stike, če dam za primer recimo
                           s slovenskimi podjetniki v Baden Württenbergu in pa Zbornico Stuttgarta
                           in so nas pred nekaj dnevi obvestili, da sprejemajo te naše ponudbe in
                           to, kar smo jim mi za promocijo poslali, ampak za nekaj časa naj bodo
                           stvari zamrznjene, dokler se pri nas odnosi ne uredijo; tako je nekako v
                           tekstu pisma. Da je tu zakon o lastninjenu, ki pri nas mogoče moti, pač
                           ta proces v Evropi, da se hitreje v teh gospodarskih tokovih ne
                           vključujemo, mislim pa, da za našo branžo, katero jaz zastopam, mi smo že
                           privatizirani bili tudi v prejšnjem starem sistemu, tudi delamo naprej,
                           manjka nam pa tržišče in plasman naših proizvodov.</p>
                        <p>No, v drugem delu, to je tržišče v republikah bivše Jugoslavije, mislim,
                           da bi tu bilo potrebno reševanje če se da, hitrejše. Dal bi primer, da
                           nas že hrvatski kupci, s katerimi smo prej sodelovali in pokrivali
                           njihovo tržišče, že pozivajo k nadaljnjemu sodelovanju. Seveda, treba bo
                           ta monetarni ali finančni sistem urediti, kako bo to plačevanje potekano
                           s finančnega vidika in tudi, da bi mi prišli do tistega denarja ki nam je
                           še vedno tam zamrznjen vsled nedogovora na tem finančnem in pa monetarnem
                           področju. Na strani 30 v teh izhodiščih je stvar razdelana, samo mislim,
                           da ni tako konkretno postavljena; ker ti dogovori, tudi naših
                           gospodarstvenikov, se že kar nekaj časa, skoraj 6 mesecev, zavlačujejo,
                           mi smo pa še na mrtvi točki. Ne moremo poslovati, čeprav sta
                           zainteresirani obe strani. Tako mi, ki bi radi svojo proizvodnjo
                           plasirali v te dele bivše Jugoslavije, kot oni, ki to našo proizvodnjo
                           trenutno rabijo. Samo ta finančni del nikakor ne steče in bi prosil
                           mogoče tudi kako pojasnilo, ker nam bo v spodbudo, da vemo, kako se
                           pripraviti in kaj nas čaka jutri. Hvala lepa!</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Gospod Danilo Bašin. Potem pa izgleda, da zaključujemo. Še gospod
                           Rupel.</p>
                     </sp>
                     <sp who="#sp.BašinDanilo">
                        <speaker>DANILO BAŠIN:</speaker>
                        <p>Gospod predsednik, spoštovani kolegi. Jaz bi rad ob tej diskusiji pred
                           našim zborom, mislim, da je le treba reči, jaz v svojem imenu lahko to
                           rečem, da je treba pozdraviti to diskusijo pred zborom in da je bila,
                           kakor poročilo, tako tudi izvedba pred zborom tako s strani ministra,
                           kakor s strani gospoda predsednika komisije zelo podrobna, čeprav se
                           strinjam s tem, da problemi in pripombe in tako naprej v zvezi z vsem tem
                           ostajajo, vendar se mi zdi, da je na tem področju bil izbran za delo
                           pravi pristop, in sicer pristop brez nervoze, brez ihte in z neko
                           modrostjo v smislu razreševanja problemov, ker menim, da razreševati
                           probleme v sklopu nove države že navznoter z nervozo in ihto ne gre, ker
                           ne bomo nič razrešili. Še manj je pa to možno delati na mednarodnem
                           področju, in še posebej z zverziranimi diplomati kot so to Italijani in
                           tako naprej. Tako da jaz mislim, da je to izredno pomembno, da je ta zbor
                           oziroma Skupščina to obravnavala.</p>
                        <p>Jaz bi se pa glede na to, da izhajam iz območja, ki ima neko precejšnjo
                           navezavo oziroma pri katerim so prisotne posledice mednarodnega
                           sodelovanja ob meji z Italijo, da bi morali neka določena območja oziroma
                           področja v smislu ekonomskega razreševanja pospešiti. In sicer en del je
                           vprašanje dela po avtonomnih računih, to se pravi tržaškem in goriškem,
                           ker tu zadeve še niso učinkovito razrešene in seveda na naši strani to
                           prinaša precejšnjo negativo v poslovanju podjetij, ki po tem delajo in
                           mislim, da je to treba pospešiti.</p>
                        <p>Druga stvar pa je vprašanje razreševanja problema IK banke v Kopru. Jaz
                           moram povedati, da smo vsi tisti, ki smo delali preko IK banke sedaj, šli
                           v tožbo zoper IK banko Koper, ker enostavno v danem momentu je bilo s
                           strani slovenskih operaterjev v lanskem letu precej denarja založenega IK
                           banki za plačila v tujino, vendar IK banka iz znanih razlogov tega ni
                           izvedla, sedaj pa se mi nahajamo v problemu, da nam bodo naši partnerji v
                           tujini zaradi teh neizvajanj začeli rubiti premoženje. In da bi to zadevo
                           na nek način le ustavili, smo šli v tožbo tudi z namenom, da bi prikazali
                           do teh naših partnerjev, da smo nekaj naredili in jaz bi prosil, da se v
                           to problematiko naši organi oziroma tudi zbornica vključijo, da ne bi
                           prišlo do nekih negativnih posledic za naše gospodarstvo.</p>
                        <p>Naslednja stvar, ki jo mislim vprašati, je vprašanje ukinitve embarga s
                           strani držav EGS-a. Namreč še vedno embargo s strani držav EGS-a na
                           izvozu obstaja, čeprav smo priznani in čakamo uradni list Evropske
                           skupnosti. Torej, je že izšel. Hvala lepa.</p>
                        <p>Potem je še ena zadeva, ki sicer ne spada v obravnavo oziroma en del
                           spada v obravnavo te tematike, to je vprašanje, ki sedaj zelo burka
                           prebivalce našega območja, se pravi Primorske, to je vprašanje
                           italijanskih pokojnin in obdavčevanja teh pokojnin.</p>
                        <p>Jaz mislim, da tu gre za en problem, ko bi morali upoštevati sprejete
                           dogovore s strani bivše Jugoslavije in Italije s strani Jugoslavije in
                           Italije, glede vprašanja dvojnih obdavčitev, ker namreč z italijanske
                           strani imamo že določene informacije, ker gre v bistvu za proračunske
                           denarje, da bo Italija reagirala in da Italija ne bo pustila, da bi se iz
                           njihovih proračunskih denarjev prelival denar v naš proračun. Tako da tu
                           bi bilo potrebno nekaj zelo hitro narediti. Mi bomo danes predlagali,
                           skupina poslancev, določen ukrep in bi prosil, da bi se ga proučilo in
                           nekaj na tem področju tudi naredilo. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Gospod Marjan Starc ima besedo.</p>
                     </sp>
                     <sp who="#sp.StarcMarjan">
                        <speaker>MARJAN STARC:</speaker>
                        <p>Kolegice in kolegi! Jaz mislim, da je prav, da je ta točka prišla na
                           dnevni red in da je tudi danes ne končamo. Jaz mislim, da si mora ta
                           parlament za to temo vzeti dovolj časa, da to temeljito prediskutira in
                           pa pripravi neko platformo, ker enostavno mi nimamo nobene tradicije niti
                           zgodovine kot samostojni mednarodni subjekt. Šele nastajamo in
                           postavljati temelje res dolgoročne strategije, kako se obnašati kot novi
                           samostojni neodvisni subjekt, je potrebno temeljitega razmisleka. Že to
                           dejstvo, za mene so najpomembnejša ta stališča, ki jih bo ta parlament
                           sprejel in smo jih dobili na mizo in mislim, da moramo to temeljito
                           izpiliti, temeljito dodelati, prediskutirati. Že samo iz tega razloga je
                           dobro, da danes ne prehitevamo z odločitvami, da si vzamemo čas, da te
                           stvari preštudiramo, pripravimo, posebej še, ker smo tudi gradivo, ostalo
                           analizo dobili danes na klop. Jaz bom po svojih diletantskih močeh
                           poskušal pismeno dati določene predloge ali pripombe, ali amandmaje k tem
                           predlogom stališč naše komisije zato, da bomo v nadaljnji diskusiji na
                           naslednjih sejah prišli do ene platforme, za katero mislimo, da je
                           potrebna.</p>
                        <p>Če smo se že nekje v tej konstalaciji, kar se je dogajalo v zadnjih par
                           letih razpada tega vzhodnoevropskega sistema, znašli v tem, da nam je
                           usojeno, da postanemo samostojna neodvisna država in da smo Slovenci
                           imeli dovolj korajže, odločnosti, razuma in modrosti, da nam je to uspelo
                           in da smo danes praktično postali samostojna, neodvisna in priznana
                           država, da se od tukaj naprej dejansko pravo delo šele začenja na tem
                           področju.</p>
                        <p>In že če analiziramo delo zadnjih nekaj mesecev na tem področju, ko
                           dejansko začenjamo na novo, se res vidi cela vrsta naših otroških
                           pomanjkljivosti in nerodnosti, začenši pri sami koordinaciji, ki izgleda
                           je tudi sestavni del tega našega začetka, pri sami koordinaciji in
                           dejansko tukaj nekaj ni v redu pri izvajanju naše zunanje politike in
                           mislim, da parlament mora tudi o tem nekaj reči. V tem trikotniku,
                           parlament, predsedstvo, vlada, ministrstvo, da je to treba enostavno
                           opredeliti brez kakšnih posebnih razlogov, ali brez nervoze, enostavno
                           opredeliti v skladu z novo ustavo in da izhodišča morajo biti tista, ki
                           jih sprejme ta parlament. Jaz lahko, samo bi nekaj vnaprej, kolikor mi je
                           uspelo tukaj zaznati po teh točkah, teh predloženih sklepov stališč v
                           točki 3, zadnji odstavek, kjer govori pri našem vključevanju v Evropo in
                           tako naprej, da moramo sprejeti čimprej vse zakone, ki nas bodo
                           evropeizirali, bi povezal tudi z zadnjim odstavkom 4. točke, ki se nekje
                           prepleta. Pogrešam pa tisto temeljno določilo, da mi smo še vedno
                           institucionalni, tudi vsebinsko smo še vedno socialistična družba in kot
                           taka se enostavno ne moremo nikamor vklopiti. Mi moramo to lastninsko
                           reformo dejansko izpeljati in da se kot taki, kot sodobna ekonomija,
                           tržna ekonomija, lahko potem primerjamo z ostalimi.</p>
                        <p>Drugo. Glede naših odnosov s sosedi, kar je posebej poudarjeno v naši
                           točki dnevnega reda, ker smo bili malo priča dogajanjem že pri vsej
                           tisti, z našega konca, iz slovenske Istre, z obale, pri tem ponesrečenem
                           tripartitnem sporazumu z Italijo, Hrvaško in nami glede urejanja
                           italijanske manjšine na našem območju. Že tu so se pokazale določene
                           pomanjkljivosti, kar je pritegnilo našo pozornost in hvala bogu, da ni
                           prišlo do tistega prenagljenega, ne dovolj pretehtanega, ne dovolj
                           preštudiranega sporazuma. Kar je bilo danes že tudi tukaj omenjeno po
                           mojem mnenju, nek čuden način urejanje teh naših odnosov z novo državo
                           Hrvaško. Izgleda, da tudi tukaj v naglici še nismo dovolj izpilili
                           temeljnega sistema strateških dolgoročnih izhodišč, kako našo
                           samostojnost in našo suverenost tudi vis-a-vis tega urejati in to sedaj.
                           Hrvati to imajo. Že to dejstvo, ko smo prej slišali, da je hrvaški
                           minister prišel v Ljubljano in kot je rekel gospod Rupel, da nam je
                           postavil nož pod vrat, izgleda da oni vedo kaj hočejo, čeprav je to malo
                           čuden način prihajanja k sosedu. Istočasno pa izgleda, da je tudi poslal
                           hrvaškega miga na slovensko ozemlje, da malo pomaga pri tem vzdušju.</p>
                        <p>Ker sem član tudi te pomorske komisije, katere predsednik je kolega
                           Starman, mi smo že celo leto zelo aktivni, posebej po tisti resoluciji,
                           ki jo je ta skupščina sprejela o pomorski usmeritvi Slovenije. Mi, ki
                           živimo ob morju, ugotavljamo vseskozi, zaradi tega smo bili tudi
                           pobudniki, da se ta komisija ustanovi, smo bili pobudniki, da se ta
                           resolucija o pomorski usmeritvi Slovenije sprejme. Ugotavljam, da se
                           kontinentalni Slovenci enostavno ne zavedate, premalo se zavedate, da je
                           Slovenija tudi pomorska država in da je ta materija, kako naj se
                           Slovenija kot pomorska država sedaj kot samostojna in suverena država
                           uveljavlja, zelo pomembna. Tukaj izgleda tudi, da v svojih izhodiščih še
                           nismo dovolj dorečeni, dodelani, da nimamo še izoblikovane pogajalske
                           strategije. Naše mnenje in sklepi naše komisije so izhajali iz tega, da
                           si pač moramo kot pomorska država prizadevati, da tudi na tem področju
                           uveljavimo svojo suverenost, ki bo Sloveniji čimbolj v prid in ne v škodo
                           drugih, da del, ali je to splošnojugoslovansko dobro, morje, ki je bilo
                           prej drugače urejeno, da ga v bodoče tudi ustrezno poskušamo urediti. In
                           jaz tukaj ne vidim nobene napetosti, nobene nestrpnosti, nobene
                           militantnosti, ampak enostavno kot eno pogajalsko in razgovorno
                           izhodišče, da poskušamo z novimi sosedi te stvari čim bolje urediti. Zato
                           mislim, da tu ne gre pregrevati, niti napihovati, niti groziti ali
                           kakorkoli s temi dejstvi, ampak enostavno zastaviti v pogajalski arzenal
                           in se o teh zadevah začeti pogovarjati.</p>
                        <p>Skratka da zaključim, bom skušal pripraviti na ta stališča nekaj svojih
                           pripomb, predlogov, amandmajev v želji, da se te stvari čimbolj
                           diskutirajo, da je to potem ena zdrava platforma za naprej. Hvala
                           lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Jože Arzenšek želi besedo. Glede na to, da približno enako vsi
                           razmišljamo, smo že ugotovili, bi rad pripeljal sejo do zaključka.</p>
                     </sp>
                     <sp who="#sp.ArzenšekJože">
                        <speaker>DR. JOŽE ARZENŠEK:</speaker>
                        <p>Spoštovano predsedstvo, spoštovani zbor. Jaz ne bi rad kratil časa in
                           dobrih namer govornika, predsednika Jožeta Zupančiča, ampak vseeno bi rad
                           nekaj rekel.</p>
                        <p>Imam občutek z oziroma na to, ne vem, ali imam smisel ali nimam smisla za
                           politiko, moram reči, da v parlament tudi nisem prišel po politični
                           plati, ampak bolj po strokovni in podobno . Imam občutek, da se tudi
                           sedaj porajajo stvari, ki jih beremo v časopisu in sem dolžan, ali pa sam
                           sebi ne bi bil zadosten, če ne bi tega povedal, da nestrpnost in pa,
                           recimo, morda iskanje pravilnih osebnosti, manj pa vsebin je slaba
                           izkaznica za prihodnji boljši jutri. To je ena zadeva in mislim, da so
                           nekateri to že tudi povedali in sem vesel, da je moj predhodnik, ker sem
                           se ga bal, ker ponavadi nastopamo eden za drugim, da bo drugače povedal,
                           pa mi je danes potrdil. Mislim,da je zadnjič razgovor z njim bil
                           pozitiven, ker sem mu lepo povedal in je rekel, da je v redu. To je prva
                           stvar.</p>
                        <p>Druga stvar. Smatram na primer za zelo pomembne stvari, in nekatere od
                           teh časovno zaostajajo, kot so, recimo, meje, kot je morje, kot je
                           praktično urejevanje stvari, da lahko normalno komuniciramo na primer s
                           Hrvaško. Kar moti, to bi rad posebej poudaril, tudi zdravstvo z ozirom na
                           tako imenovano omejeno in pa časovno nedeterminirano dobavo zdravil in
                           tako dalje in podobno, ampak verjamem v to, da z ozirom na to, da smo
                           preboleli po priznanju, ali bomo v bližnji prihodnosti, tiste otroške
                           bolezni, da bodo te stvari stekle.</p>
                        <p>Prebral sem tudi poročilo ministrstva, ki mu moram reči, da je dokaj
                           celovito, ampak ima tu opredelitve, tudi okrog tega, ampak ne zameriti.
                           Za mene so nekoliko pavšalne, če govorijo o tem, da temelji sodelovanje z
                           drugimi državami, kamor sodi tudi Hrvaška in pa evropski prostor in še
                           kdo, tudi za druge dejavnosti, pa sprašujem, ali so zdravstvo, šolstvo,
                           znanstveno-raziskovalna dejavnost tudi druge dejavnosti.</p>
                        <p>Jaz mislim, da so dejavnosti prva zadeva in da se ne smejo omejevati na
                           to, v primeru, ko nastopi kriza oziroma situacija, to pomeni reševanje
                           vprašanja beguncev, zagotavljanja sanitetnega materiala in zdravil in
                           podobnih stvari, ampak da bi recimo, ko postavljamo prioriteto reševanja,
                           ker vemo, da se ne da kar naenkrat, da praktično je premalo, češ da smo
                           zadržali stike s svetovno zdravstveno organizacijo z drugimi stvarmi, da
                           bomo ob pogoju, da bo ZDA priznala, vložili tudi v OZN prošnjo za
                           članstvo in podobne stvari. Respektiram človekove pravice in vse ostale
                           stvari, ampak če se pogovarjamo o celovitosti, potem naj sodijo te
                           dejavnosti, ki pa mislim, da so tudi vitalnega pomena za vsako državo,
                           tudi med temeljna načela in jih postavimo na ta temeljna načela in tudi
                           že letos vzpostavimo prioritete reševanja teh. Namreč iz sklepov oziroma
                           opredelitev, pa tudi komisije, to ni najbolj razvidno in bi apeliral (ker
                           respektiram tako Ministrstvo za zunanje zadeve, Vlado in komisijo, ki
                           mislim, da zelo dobro deluje), da tudi to v večji meri opredeli in da
                           temu poudarka, vključno s tem, kaj je najbolj pomembno. Pa ne govorim
                           samo za zdravstvo; to je sociala, znanstveno raziskovalno delo, patenti
                           in tako naprej. Ker mislim, da so te stvari zelo pomembne. Hvala
                           lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Andrej Muren ima besedo.</p>
                     </sp>
                     <sp who="#sp.MurenAndrej">
                        <speaker>ANDREJ MUREN:</speaker>
                        <p>Hvala za besedo. Najprej bi se nekoliko obrnil na ekonomske in politične
                           odnose s tujino. Tukaj bi posebej opozoril, da ne smemo dajati kakšne
                           posebne prednosti ali posebnega statusa bivšim jugoslovanskim republikam.
                           Namreč taka miselnost še precej vlada v naši družbi. To območje je
                           izredno nestabilno politično, gospodarsko šibko in taka situacija se bo
                           nadaljevala še vsaj v naslednjih desetih letih ali pa še dlje. Torej ta
                           del nam ne more biti v neko oporo proti ostalemu svetu, kot nam je bil
                           leta 1918 in leta 1945; sedaj je situacija popolnoma drugačna.</p>
                        <p>Potem v naših odnosih z ostalimi državami, to se pravi v mednarodnih
                           odnosih, se moramo bolj kot do sedaj zavedati, da so v politiki in v teh
                           odnosih bistveni interesi, ne pa dobri nameni. Mi še vse prepogosto
                           operiramo z dobrimi nameni. Saj je prav, da imamo dobre namene, ampak
                           zastopati moramo pa predvsem svoje interese.</p>
                        <p>Druga točka bi bila premoženjsko nasledstvo Jugoslavije. Tukaj se moramo
                           orientirati na datum 25.6.1991. Takrat, ko smo sprejeli osamosvojitev in
                           premoženjsko stanje moramo zagovarjati tako, kot je bilo tedaj. Vemo, da
                           je bilo tedaj veliko tega skupnega premoženja zapravljenega, do naše
                           skupne pogodbe bo verjetno že čisto vse. Namreč to govorim pa zato, da ne
                           bomo prehitro prevzemali kakšnih obveznosti in dolgov, ker izgleda, da
                           ostali bodo samo še dolgovi za deliti, mi pa moramo točno vezati to, da
                           smo mi prispevali v skupno jugoslovansko premoženje približno eno
                           četrtino in da moramo tukaj tudi nekaj dobiti ali pa ne moremo prevzeti
                           skupnih dolgov. Že itak bomo prevzeli tiste dolgove, ki so bili
                           porabljeni na našem ozemlju v vsakem primeru.</p>
                        <p>Še posebej bi opozoril na to, da je glavnina vsega našega skupnega
                           premoženja bila v sredstvih bivše JLA. Tega še nisem opazil, da bi kje
                           pisalo, ampak tako je.</p>
                        <p>Kar se tiče, kot zadnje, odnosov s Hrvaško. Tukaj se pojavlja nova meja,
                           ki je sedaj državna meja, prej je bila samo administrativna. Meja ima
                           tisočletno veljavo, torej ni to nekaj, kar se od danes do jutri lahko
                           spremeni. Zato je tudi ni treba potrjevati in spreminjati in zahtevati na
                           vrat na nos, ampak je treba pustiti čas neki meddržavni komisiji, da to
                           počasi strokovno uredi. Tukaj bi posebej še opozoril na situacijo v
                           Piranskem zalivu, da mi prehitro ne bi odstopili od nečesa, kar je bilo v
                           naši lasti (kot smo danes slišali) že okoli 400 let. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Želi še kdo? Če ne, bi po 12. razpravljalcih zaključil to
                           razpravo. Mogoče dam še ministru 10 minut; je to težka odločitev,
                           Dimitrij, kaj - 10 minut.</p>
                     </sp>
                     <sp who="#sp.RupelDimitrij">
                        <speaker>DR. DIMITRIJ RUPEL:</speaker>
                        <p>Rad bi odgovoril samo na nekatera vprašanja, za nekatera druga najbrž ne
                           bo časa, za nekatera tretja pa bo treba še malo premisliti.</p>
                        <p>Kar zadeva vprašanje ribolova - to je bilo vprašanje, ki je bilo
                           zastavljeno - in kar zadeva koordinacijo z Ministrstvom za kmetijstvo.
                           Neka minimalna koordinacija je seveda bila. Problem je v tem, da ta stvar
                           še ni bila na vladi; ta sporazum o ribolovu, ki ga zelo dolgo časa
                           meljejo (moram reči), je napovedan za sejo vlade jutri in se bomo, upam,
                           jutri skoordinirali v Vladi glede tega in potem bi po mojem lahko to
                           poslali Hrvatom, čeprav Hrvati pravijo: ja, kako vi nam pošljete
                           sporazum, preden ste nam ga pokazali, preden mi vemo, kaj je v njem.
                           Tako, da je tu res nek fazni problem. Mi bomo sedaj po vsej demokratični
                           proceduri pokazali svojo pogajalsko pozicijo oziroma tisto, kar si
                           želimo. Vprašanje pa je, če bo hrvaška stran to želela in potem bo pač
                           nekdo moral dobiti kompetenco, da se bo izpogajal do konca. Ker mislim,
                           da preprosto ne gre, da imamo mi nek sporazum, ki ga damo skozi odbore,
                           skozi ministrstva, skozi vlado, navsezadnje skozi parlament, skozi
                           komisije, to predložimo Hrvatom, Hrvati niso zadovoljni in potem gremo še
                           enkrat nazaj na ministrstvo, na vlado, na parlament, na komisije. To
                           preprosto ne bo šlo. Tako da je tu, v našem sistemu en problem. No, ampak
                           jaz vendarle upam, da pridemo do kakšnega dobrega sklepa jutri in jaz bom
                           tudi jutri - če bo le mogoče - tam navzoč in bom opozoril, da je ta stvar
                           zelo nujna. Seveda je glede tega ribolova treba reči to, da je Hrvaška
                           pač za nas tuja država, tako kot je tuja država Italija ali katerakoli
                           druga država in da nimamo nobene naravne ali posestvovane (ali kakor se
                           že temu reče) pravice do lova v tuji državi oziroma v teritorialnih vodah
                           tuje države. Mi se moramo za to zmeniti in mislim, da se ne bo tako težko
                           zmeniti. Jaz ne verjamem, da se bo tako težko zmeniti, ampak Hrvati pa v
                           resnici pritiskajo, da se to hitro reši in jaz jih na nek način
                           razumem.</p>
                        <p>Kar zadeva vprašanje gospe, ki je danes prva spraševala, o nadrejenosti
                           in podrejenosti. Te stvari vendarle niso takšne, kot se na prvi pogled
                           zdijo. Gotovo si nekateri tudi v tem sistemu - podobno kot v prejšnjem
                           sistemu - želijo poslušnosti; jaz v prejšnjem sistemu nisem želel biti
                           poslušen in tudi v tem sistemu ne bom poslušen, ampak bom vedno mislil s
                           svojo glavo in bom tudi to, kar mislim in v kar verjamem, izpovedal. Ta
                           vlada je koalicijska in vsaka stranka oziroma vsak predstavnik Vlade ima
                           pravico do neke določene avtonomije, seveda pa se moramo vsi skupaj
                           držati zakona. Vi ste spraševali, kar zadeva ravnanje po zakonu. Zakon o
                           zunanjih zadevah natančno določa, kakšne so pristojnosti ministrstva,
                           kakšne so pristojnosti predsednika Vlade; o strankah ta zakon ne govori,
                           mi pa vemo, da se na nekaterih mestih - ne bom bolj specifičen - stranke
                           in država mešajo. In zoper to na našem ministrstvu vedno opozarjamo,
                           zoper to vedno protestiramo in jaz osebno zoper to protestiram.</p>
                        <p>Kar zadeva modro in nemodro ravnanje. Jaz mislim, da ni modro pretirano -
                           mislim, da je eden od razpravljalcev to tudi danes sam povedal - veliko
                           govoriti o nekaterih zadevah. O teh naših obmorskih problemih s Hrvaško
                           nima smisla preveliko govoriti, nima smisla delati preveliko "šundra"
                           okrog tega. Jaz mislim, da bi se mi mnogo lažje s Hrvati pogovarjali, če
                           bi bila to tema interne narave; če bi se lahko mi brez velike kampanje,
                           ki je nastala v tisku, o teh zadevah pogovarjali. Ampak nekateri drugače
                           sodite; jaz osebno mislim, da so stvari seveda odprte, da bodo nekaj časa
                           trajale, da se je treba za nacionalne slovenske interese seveda potruditi
                           in kar se nas tiče, bomo poslušali tudi Skupščino, oziroma predvsem
                           Skupščino in bomo poskušali maksimalno iztržiti iz teh pogovorov. Ampak
                           nekateri koraki morajo biti še prej storjeni - se pravi organizacijski
                           koraki.</p>
                        <p>Kar zadeva finančno ovrednotenje - to je vprašanje gospoda Štera - teh
                           poročil oziroma teh materialov. Vi boste dobili zaključni račun - ta
                           račun bo dala Vlada in notri bo natančno pisalo, koliko denarja je bilo
                           porabljenega v preteklem letu. Kar zadeva naše potrebe oziroma naše
                           načrte za prihodnost, poznate proračun, kjer so te stvari tudi navedene.
                           Mislim, da bi bilo preveč podrobno navajanje vseh mogočih personalnih in
                           lokalnih rešitev, kar zadeva predstavništva, kar zadeva diplomatsko
                           službo, da bi bila to prevelika obremenitev za Skupščino in si preprosto
                           ne predstavljam, da bi to lahko v Sloveniji delali, če nikjer drugje na
                           svetu tega ne delajo. Je pa jasno, da je navzočnost na sestankih Komisije
                           za mednarodne odnose vedno mogoča in mnogi zainteresirani poslanci in
                           šefi klubov so tam navzoči in spremljajo delo te komisije. Mislim, da je
                           na komisiji tisto mesto, kjer se lahko pogovarjamo o podrobnostih in je
                           doslej to naše pogovarjanje minevalo brez posebnih problemov.</p>
                        <p>Kar zadeva pristojnosti predsednika Predsedstva oziroma predsednika
                           Republike. Nekatere stvari se tu dejansko spreminjajo z ustavo, vendar vi
                           veste, da v tej novi ustavi tudi Zbora združenega dela ni. Tako da bi
                           morali potem tu potegniti kakšne analogije in jaz ne bi dramatiziral
                           problema predsednika, ampak je to stvar, o kateri se bo seveda treba
                           pogovarjati. Upam, da bo prišlo kmalu do volitev, ki bodo te probleme
                           same od sebe rešile.</p>
                        <p>Kar zadeva delo predsednika Kučana na bruseljski konferenci, naj vas
                           opozorim, da je on stalno poročal skupščinski Komisiji za mednarodne
                           odnose in od nje dobil naročila in navsezadnje je ravnal v skladu s
                           smernicami, ki so bile v tem parlamentu sprejete. In to jaz lahko potrdim
                           kot tisti, ki je bil s strani Vlade vedno navzoč na teh srečanjih in ki
                           je bil tudi pooblaščen s strani Vlade, da se udeležuje te konference. Mi
                           samo te stvari pač počeli skupaj in mislim, da zaenkrat kakšnih posebnih
                           napak pri tem nismo delali.</p>
                        <p>To, da bi v našem poročilu imeli združitev Nemčije za negativen pojav, to
                           preprosto ni res. Gospod Prelovec je govoril o tem, da bodo ribiči
                           blokirali mejo, če ne bodo smeli loviti - tako sem ga razumel. Jaz bi
                           predlagal, da se rajši usedemo za mizo in se o teh stvareh pogovarjamo,
                           kot pa da hodimo na meje in protestiramo, blokiramo in podobno. In jaz
                           mislim, da bi s to pogodbo, ki bo na vladi predlagana in ki bo tudi
                           Hrvatom predlagana, lahko te stvari manj dramatično uredili.</p>
                        <p>Na splošno bi rekel - tudi v odgovor gospodu Zlobcu: mislim, da je naše
                           Ministrstvo eno redkih ministrstev, ki pripravlja taka poročila in take
                           elemente, ki je pripravljeno parlamentu poročati, ki je pripravljeno
                           izdelati vsaj elemente strategije, ki je pripravljeno odgovarjati za vse
                           to, kar dela in tako naprej. In jaz bom zelo vesel, če boste
                           enakopravnost, ki jo sicer zagovarjate, uveljavili tudi do drugih
                           ministrstev na ta isti način. Gotovo pa so dokumenti, ki so pripravljeni,
                           lahko deležni veliko kritičnih pripomb tudi z moje strani. To so
                           dokumenti, ki ilustrirajo neko stanje, ilustrirajo neko politiko; niso
                           bili namenjeni sprejemanju v tej skupščini, ampak so bili namenjeni
                           branju poslancev, medtem ko naj bi poslanci sprejemali tiste točke
                           oziroma tisti dokument, ki ga je gospod Šinkovec prej predlagal. Se
                           pravi: to je gradivo, ki ga naše ministrstvo daje v pretres, v
                           informacijo, seveda tudi v razpravo v Skupščino, brez ambicije, da bi
                           bilo treba sedaj tam popravljati kakšne stavke, ali da bi ga bilo mogoče
                           izboljševati, in tako naprej. Mi ne bomo teh stavkov popravljali; mi bomo
                           čez nekaj mesecev spet napisali poročilo, ki bo drugačno in, ki bo
                           upoštevalo to razpravo, itn. To je odraz razmer v slovenski zunanji
                           politiki in mi smo zadovoljni, da vas te stvari zanimajo in da o tem
                           želite razpravljati. Smo pa takšni, kakršni smo, pomanjkljivi in tako
                           naprej. Kar zadeva kulturno sodelovanje, o tem je premalo govora, imamo
                           pa pripravljene dokumente in poročila o tem kulturnem sodelovanju in bomo
                           tudi to v najkrajšem času skupščinski komisiji predlagali. Dobil sem že
                           en tak elaborat in bo to predmet razprave najprej v komisiji, potem pa
                           mogoče enkrat kasneje, če boste sklenili tako, tudi v Skupščini.</p>
                        <p>V zvezi s pripombo o Lojzetu Peterletu, češ da je napovedal spremembo
                           ustave zaradi možnosti prodaje zemlje tujcem, bi rekel, da pri nas v
                           ministrstvu o čem takem nič ne vemo in tudi ne načrtujemo nobenega
                           predloga za spreminjanje ustave. Mislim, da v glavnem mora naše načelo in
                           naše pravilo biti spoštovanje ustave, tiste, ki je sprejeta, in
                           spoštovanje zakonov, ki obstajajo, ne pa napovedovanje njihovih
                           sprememb.</p>
                        <p>Kar zadeva premoženje bivše federacije oziroma vojašnic itd., prosim, da
                           se o tem dogovorite na drugem mestu. Zunanje ministrstvo je tu bolj
                           opazujoči dejavnik.</p>
                        <p>Kar zadeva avstrijsko državno pogodbo, mislim, da je treba ponavljati
                           tisto, kar sem sicer že na sestanku z Mockom rekel, da smo mi
                           zainteresirani, da vstopimo v to avstrijsko državno pogodbo, samo vi
                           poznate reakcije avstrijske strani. Torej, ravnal sem se že vnaprej po
                           direktivah gospoda poslanca in tudi jaz sem mislil, da je škodljivo
                           podrejanje Slovenije Avstriji, vendar sem opozoril v tem dokumentu
                           oziroma tudi v svojem govoru, da pa ni mogoče absolutizirati samo
                           avstrijske državne pogodbe kot tiste referenčne listine za urejanje
                           problemov manjšine v Avstriji.</p>
                        <p>Kar zadeva tripartitni sporazum z Italijo, je tu veliko nesporazumov. To
                           bi pa jaz želel na kratko pojasniti. Tripartitni sporazum z Italijo so
                           delali tudi nekateri iz našega ministrstva in tisto komisijo, ki je
                           delala v Zagrebu skupaj s Hrvati in Italijani, je vodil minister Dular. V
                           glavnem je bil to dokument, ki so ga Italijani prinesli s seboj in so
                           komajda kakšno spremembo dopustili. Hrvati nam tukaj pri spreminjanju
                           italijanskega teksta niso bili v pomoč. To je v glavnem bil italijanski
                           tekst, da se razumemo.</p>
                        <p>Kar se tiče mene, sem vstopil v to zgodbo kasneje in želim si, da ne bi
                           nikdar tega storil, ampak kar je, je. Ko sem pač vstopil v to zgodbo, so
                           bila pogajanja v Zagrebu zaključena. Vprašanje, pred katerim sem stal jaz
                           in pozneje skupščinska komisije, je bilo, ali se gre podpisati ta
                           tripartitni sporazum, ker so Hrvati že napovedali, da ga bodo podpisali.
                           Z velikim dvomom sem šel na sestanek skupščinske komisije. Povedal sem
                           svoje argumente za, povedal sem svoje argumente zoper. Rekel sem, da v
                           Rim ne grem, če ne grem podpisati, rekel sem pa tudi, da najraje pa ne
                           grem, nakar smo se dogovorili, in to je bil predlog Lojzeta Peterleta -
                           upam, da je bil kdo od tu navzočih tudi tam navzoč, da bo to potrdil.
                           Peterle je rekel in to je bilo potem sprejeto, da sporočimo Italijanom,
                           da se bomo držali vsebine tega trilateralnega sporazuma, kot da bi ga
                           podpisali, da pa ga podpisali ne bomo. Natanko to sporočilo sem sporočil
                           v Rim.</p>
                        <p>Če hočete polemizirati z vsebino trilateralnega sporazuma, prosim,
                           polemizirajte s stališčem, ki ga je predlagal predsednik Peterle in ki ga
                           je sprejela skupščinska komisija. To stališče je bilo: držali se bomo
                           tripartitnega sporazuma, kot da bi ga podpisali, vendar tehnično ga
                           podpisali ne bomo. S tem sem se strinjal in ne želim nobenega očitka več
                           na ta račun.</p>
                        <p>Sem pa pripravljen govoriti še o nekaterih detajlih, ki so se dogajali
                           kasneje, ampak niso predmet tukajšnje razprave. Zaenkrat vam bi s temi
                           stvarmi prizanesel. Bil je nek očitek v zvezi z obrazi diplomacije
                           preteklega obdobja. Nobene druge diplomacije Slovenci nismo imeli kot
                           tiste iz preteklega obdobja. Novo diplomacijo in nove obraze bomo imeli
                           šele, ko bomo vzgojili nove ljudi. Moram reči, da so ljudje, ki so delali
                           včasih v jugoslovanski diplomaciji in ki danes delajo v slovenski
                           diplomaciji, bili preizkušeni, in sicer v času slovenske osamosvojitve in
                           da tisti, ki so patriotično ravnali, in 99% je bilo takšnih, so se vrnili
                           k nam in začeli delati za naše ministrstvo in jim nimam ničesar
                           očitati.</p>
                        <p>Prosim vas, da se takšna namigovanja o obrazih preteklega obdobja nehajo,
                           ker vsi smo iz preteklega obdobja, razen tistih, ki so bili rojeni po 26.
                           juniju lanskega leta. Vsi smo iz preteklega obdobja in vsi smo svojo
                           mladost, svoje otroštvo, svoje znanje, svojo izobrazbo jemali iz
                           preteklega obdobja. Vsi smo inficirani s preteklim obdobjem. Kdor ni,
                           prosim, naj se javi. Kar pa zadeva pripombo gospoda Daneua o sodelovanju
                           športnikov, se opravičujem. Osebno imam celo vrsto pobud s strani
                           športnih organizacij in tudi sam poskušam prenašati te pobude v
                           mednarodne stike in bom to še naprej delal. Mislim, da je mednarodno
                           sodelovanje športnikov eno bistvenih sodelovanj za promocijo Republike
                           Slovenije in vsi smo zelo ponosni, kadar na igriščih ali kakršnih koli
                           športnih prireditvah vihra slovenska zastava. Mislim, da je to
                           nesporno.</p>
                        <p>Vprašanje IG banke in vprašanje maloobmejnega prometa je bilo sproženo. V
                           najnovejšem času smo poskušali prenesti to poslovanje v naše banke in
                           mislim, da bo ta stvar odslej tekla bolje. So pa to sporazumi med Italijo
                           in Jugoslavijo in zelo težko se je vplesti v te stvari, preden imaš
                           sporazum z Italijani, preden si priznan itd. Mi smo šele s priznanjem
                           dobili orodje v roke, s katerim lahko po svoje uravnavamo maloobmejno
                           sodelovanje in pretok denarja čez slovensko in italijansko mejo. Sedaj bo
                           to poslovanje v rokah slovenskih bank in mislim, da bodo stvari sedaj
                           bolje stekle. Upam, da bo to v korist tamkajšnjega prebivalstva.</p>
                        <p>Kar zadeva ukinitev embarga na izvoz, sem že povedal, da je Uradni list
                           izšel 8. marca s t.i. pozitivnimi ukrepi in to poglavje naših odnosov z
                           Evropsko skupnostjo je sklenjeno.</p>
                        <p>Kar zadeva obdavčevanje pokojnin, smo dali pisno pojasnilo. Naše mnenje,
                           mojih kolegov pravnikov v ministrstvu je, da je dvojno obdavčenje
                           nemogoče. Mislim, da se bo treba tu z našimi davkarji kakšne stvari še
                           dogovoriti. Na splošno pa velja to, kar zadeva ekonomske odnose s tujino
                           - bile so nekatere pripombe, da je morda premalo poudarka na tem. Mi
                           imamo v našem ministrstvu oddelek za ekonomske odnose s tujino, ki šteje
                           14 ljudi. Iz tega oddelka, ki je slabo plačan, ki je plačan pod kritiko,
                           nam ljudje uhajajo v gospodarstvo, kjer dobivajo 100% višje plače. Tako
                           kot meni tu in tam zavre, ko slišim za kakšne plače in si mislim, kaj pa
                           jaz delam v tem ministrstvu od jutra do mraka in zakaj se grem to kar se
                           grem, tako tudi ti ljudje v našem oddelku enako razmišljajo o sebi in o
                           svojih plačah ter svojem delu itd. Ti ljudje so obremenjeni od jutra do
                           večera. Ta naš sektor je polno obremenjen. Mi se trudimo narediti, kar je
                           mogoče. Predstavljamo si sodelovanje s parlamentom v tem smislu, da
                           dobimo od vas impulze, nasvete, komentarje, predloge, ki jih bomo
                           upoštevali. Kje pa naj dobimo predloge, nasvete in komentarje, če ne v
                           parlamentu? Komu naj služimo, če ne parlamentu? Z velikim veseljem
                           poslušam predloge in komentarje v parlamentu in vse te stvari so zapisane
                           in bodo po možnosti tudi spremenjene v prakso pri nas. Prav lepa
                           hvala.</p>
                     </sp>
                     <sp who="#sp.RemškarJanez">
                        <speaker>DR. JANEZ REMŠKAR:</speaker>
                        <p>Od gospoda ministra bi zahteval, da vse tu prisotne poslance ne meče v
                           isti koš, kajti vsi smo sicer živeli v preteklosti, res je. Vsi smo bili
                           izpostavljeni virusu. Verjetno smo se tudi vsi inficirali, vendar
                           nekateri ste za krajši čas zboleli, nekateri so zboleli za daljši čas.
                           Vsi pa nismo zboleli.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER</speaker>
                        <p>: Moram se oglasiti v zvezi s tistim, kaj je res in kaj ni res. Prebral
                           bom celoten stavek. "Zahodna Evropa je bila sicer rešena vojaških groženj
                           z vzhodnega dela kontinenta, soočena pa je bila z združeno Nemčijo in z
                           novimi izzivi, to je razpokami v lastnih vrstah na eni strani, hkrati pa
                           socialnimi, ekonomskimi in drugimi izzivi, ki izvirajo iz nestabilnosti
                           vzhodne in dela srednje Evrope ter na bližnjem vzhodu na drugi strani."
                           Če to ni omenjanje združene Nemčije v negativnem kontekstu, potem
                           dopuščam licencio poetiko, ampak naj bodo take mere, da bomo vsi govorili
                           o isti stvari. Trdim, da je združena Nemčija v negativnem kontekstu.</p>
                        <p>Govora je bilo o prevelikem šundru, ki ga zganjamo ob slovenskih ribičih.
                           Moram si dovoliti še eno refleksijo na tripartitni sporazum - če takrat
                           ne bi bilo prevelikega šundra, bi bil ta tripartitni sporazum
                           podpisan.</p>
                        <p>Glede slovenske zunanje politike bi pa bilo zelo zanimivo soočiti
                           današnje gledanje ministra Rupla na zgledno delo slovenske diplomacije z
                           njegovim referatom, ki ga je imel, ko je predstavljal smernice za program
                           dela izvršnega sveta. Mislim, da je bilo to za leto 1991. Govorili so
                           ministrski predsednik Lojze Peterle, podpredsednik dr. Mencinger,
                           ministri Janša, Bavčar in dr. Rupel. Takrat je bilo rečeno, da se
                           slovenska diplomacija začenja z letom 0, da smo prej imeli samo Urad za
                           mednarodne odnose s tujino, nekakšno društvo, ki ga je vodila Cvetka
                           Selšek. Citiram po spominu, magnetogrami so pa vsakomur dostopni.</p>
                     </sp>
                     <sp who="#sp.ŽerovnikAngelca">
                        <speaker>MAG. ANGELCA ŽEROVNIK:</speaker>
                        <p>Na tako nenavaden način sem bila imenovana "tista gospa, ki je prva
                           govorila". Torej, nekako mi ni bilo prijetno, ko sem gospoda Rupla lepo
                           po priimku pozvala k določenim odgovorom. Drugič, nisem govorila o
                           poslušnosti ali neposlušnosti. Nadrejenost in podrejenost je etimološko
                           popolnoma nekaj drugega in o tem tudi nisem dobila odgovora. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Ker ni več razprav, bi predlagal naslednje. Mi s to točko nismo še
                           končali, ampak bi zaključili o tej vsebini pod to točko načelno razpravo.
                           Komisija za mednarodne odnose bo pisne pripombe na osnutek njihovih
                           stališč še sprejemala. Mi bomo pa v nadaljevanju te točke na eni izmed
                           aprilskih sej zbora sprejemali predlog teh stališč in sklepov. Takrat se
                           bomo predvsem usmerili v dopolnjevanje tega predloga. Potem bi imeli ožjo
                           vsebino, ki jo bomo obravnavali še na naši seji. S tem bi za danes
                           prekinil to točko dnevnega reda, s tem, kot sem že povedal, da bi z njo
                           nadaljevali v aprilu.</p>
                     </sp>
                  </div>
                  <div ana="#PAR.TDR" n="9">
                     <sp who="#sp.ZupančičJože">
                        <p>
                           <title>9. TOČKA DNEVNEGA REDA - POBUDE, PREDLOGI IN VPRAŠANJA
                              POSLANCEV</title>.</p>
                        <p>Tu smo dobili že dve pobudi gospoda Erceta, ki ju bomo upoštevali. Ena je
                           v zvezi z vprašanjem odklapljanja elektrike, druga pa tudi v zvezi s temi
                           pokojninami z italijanske strani. Tu je potem še nekaj pobud, ki jih
                           boste oddali pisno. Najlepša hvala. Gospod Remškar bi pa rad nekaj
                           povedal, pa gospod Jaklič tudi. Samo toliko bom povedal, da bomo po tej
                           točki lahko zaključili današnjo sejo. Nadaljevanje 40. seje zbora bo pa v
                           sredo, 25.3.1992.</p>
                     </sp>
                     <sp who="#sp.RemškarJanez">
                        <speaker>DR. JANEZ REMŠKAR:</speaker>
                        <p>V zvezi z včerajšnjo opozorilno stavko bi rad naslovil, ker sam točno ne
                           vem, kdo je pravzaprav odgovoren, na Ministrstvo za energetiko,
                           Ministrstvo za delo, pa predvsem na vodstvo Svobodnih sindikatov
                           vprašanje oziroma tudi zahtevo. Nekaj malega, najprej na rob trije
                           stavki. Dejstvo je, da je včeraj stavkal le del prebivalstva in to pod
                           vodstvom le dela sindikatov. Dejstvo je, da so gospodarske razmere težke
                           in da imajo zaposleni vsekakor pravico do stavke. Vendar z mojega zornega
                           kota je bila stavka vprašljiva, čeprav je res, da je treba dopustiti, da
                           del populacije verjetno tudi naivno pričakuje, da bomo na tak način
                           dosegli razvitost in Evropo. Trdim pa, da je bila stavka slabo
                           organizirana, nekoordinirana in škodljiva, za kar bom navedel razloge
                           kasneje.</p>
                        <p>Na problem v gospodarstvu gledam s svojega zornega kota, poudarjam - kot
                           predstavnik zdravstva, ki je ves čas kljub velikim težavam in pogosto
                           tudi zelo poudarjenim očitkom o veliki porabi, včasih celo o potrati,
                           praviloma, pa vendarle na račun naših plač, tudi skrbelo za svoj razvoj.
                           Nasprotno je del - poudarjam - del gospodarstva povsem nepripravljen na
                           konkurenco. Zelo malo ali nič je vlagal v svoj razvoj, prodajal svoje
                           izdelke na tržišču na jug, namesto da bi jih v Evropi in ob tem prekrasno
                           živel. Ta del gospodarstva, vsaj tak vtis imam, je ob sedanji stavki
                           stopil v ospredje in ob pomoči svobodnih sindikatov bil najglasnejši.</p>
                        <p>Da je tako razmišljanje blizu resnice, me je prepričalo tudi včerajšnje
                           poročilo po stavki, ki smo ga imeli možnost vsi skupaj slišati s
                           televizije. Jasno je bilo povedano, da v Mariboru kljub vse večji
                           nezaposlenosti ni nikakršnih programov za nadaljnji razvoj oziroma
                           izboljšanje stanja. Pač, glede na dogodke, ki smo jim vsi priča, trdim,
                           da so vse managerske strukture in poslovodne strukture polne predalov
                           raznih programov o odpuščanju delavcev.</p>
                        <p>Sedaj pa h konkretni zadevi. Ponovno odgovorne sprašujem, kdo je
                           odgovoren za izklop elektrike, konkretno Inštitutu Golnik približno med
                           45 minutami in eno uro? Poudarim naj, da smo bili preko sredstev javnega
                           obveščanja predhodno obveščeni oziroma je bilo zagotovljeno, da do tega
                           izklapljanja ne bo prišlo in da na to nismo bili pripravljeni. Res je, da
                           delovanje najvitalnejših delov v Inštitutu zagotavlja generator, vendar
                           je res tudi to, da cela vrsta procedur tudi z bolniki zahteva planiranje,
                           zahteva tudi prisotnost električne energije. Če ta izpade, pomeni
                           ponavljanje preiskave, ponavljanje bolnika na to preiskavo itd. Skratka,
                           cel kup neugodnosti, da ne rečem nevarnosti za bolnika. Ne nazadnje naj
                           poudarim tudi škodo na računalnikih in na zelo občutljivih aparaturah, ki
                           jim nihanje napetosti sigurno zelo škoduje in pri prenekaterem aparatu
                           zahteva tudi ponovno umeritev.</p>
                        <p>Sprašujem in tudi zahtevam odgovor, kdo je odgovoren za tako ravnanje,
                           kar se je zgodilo konkretno na Inštitutu Golnik? Zahtevam tudi, da je
                           odgovornost prezentirana Skupščini, in tudi, kakšne posledice nosijo
                           odgovorne osebe? Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Prosim, gospod Marko Jaklič.</p>
                     </sp>
                     <sp who="#sp.JakličMarko">
                        <speaker>MARKO JAKLIČ:</speaker>
                        <p>Zadnje dni se v časnikih pojavlja novica o zopetnem dovoljenju za
                           dvigovanje deviz iz naših poslovnih bank v znesku 500 DEM. V naši državi,
                           ki ji primanjkuje kapital za lastne potrebe, dvigujejo torej naši
                           državljani določene dovoljene kvote deviz iz naših poslovnih bank in jih
                           nato polagajo v tujo banko, ki ima svoje enote v naši državi. Te devize
                           nato pripeljejo v domicilno banko, torej v tujino, zato sprašujem
                           finančno ministrstvo, kaj je naredilo oziroma ukrenilo, da bi te devize
                           ostale v naši državi oziroma da bi naši državljani te devize polagali v
                           naših bankah, saj je znano, da moramo tuji kapital plačevati tudi 3krat
                           dražje kot ga pa plačujejo tuje banke našim državljanom. Recimo obrestna
                           mera našim državljanom je 4 do 5%, kapital iz tujih bank pa 15 do 20%.
                           Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Še želi kdo? Prosim, gospod Vilfan.</p>
                     </sp>
                     <sp who="#sp.VilfanMarjan">
                        <speaker>MARJAN VILFAN:</speaker>
                        <p>Postavljam gospodu Igorju Bavčarju, članu Vlade, naslednje poslansko
                           vprašanje: Na medregijskem srečanju Demokratske stranke v Mariboru
                           13.marca ste, citirano iz časopisa Delo, izjavili naslednje. "Nobenega
                           področja, pomembnega za slovensko politiko in gospodarstvo, demokrati ne
                           smemo prepuščati več tistim strankam, za katere se je med Demosovo
                           koalicijo zdelo samoumevno, da ga pokrivajo na nek sindikalističen
                           način". Pričakujem, da od g. ministra Bavčarja, da prvič, pojasni, katere
                           stranke je imel v mislih, ko je govoril o sindikalizmu in drugič, kako
                           misli Demokratska stranka prevzeti ministrstvo tem t. i. sindikalističnim
                           strankam. No mislim, ker gre za vprašanje za katerega ni treba posebna
                           strokovna priprava, da bo odgovor čim prej. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala lepa. Gospod Berlec.</p>
                     </sp>
                     <sp who="#sp.BerlecJože">
                        <speaker>JOŽE BERLEC:</speaker>
                        <p>Pozdravljeni. Imam dve stvari, pa obe sta kratki. Prvo - gospodarstvo. V
                           gospodarstvu prihaja do precejšnjih oziroma zelo velikih motenj in to
                           zaradi dveh disproporcov, do katerih smo prišli v zadnjem času. Vidimo,
                           da so se cene energije bistveno povišale v zadnjem obdobju, istočasno pa
                           nam kurz DEM ali SLT približno stoji. Nekako smo, ali pa so bila podjetja
                           prisiljena v povečanje izvoza. Izvoz povečujemo iz raznoraznih razlogov
                           in ravno zaradi tega povečanja izvoza se nam te škarje zelo zelo
                           približujejo, oba kraka škarij. Namreč, če povišujemo energijo tako
                           silovito, potem moramo tudi spreminjati kurs. Vem, tudi jaz sem za to, da
                           imamo tolar čimbolj trden, toda potem moramo še na oni strani nekaj
                           narediti. Nikakor se ne morem strinjati s tako spremembo cene.</p>
                        <p>Potem pa še nekaj. V energiji, v električni energiji smo naredili še
                           nekaj, kar mislim, da ne bo dobro. Namreč drugo tarifo ukinjamo za
                           industrijo. Ravno podjetja, ki so večji porabniki energije, so
                           prilagodila svojo tehnologijo tako, da so izkoriščala energijo tudi in
                           predvsem v nočnem času in s tem blažila špice in potrebe naše republike
                           po energiji. Z ukinitvijo tega mislim, da ne bo nobeno podjetje več tako
                           neumno, da bo svoje delavce prisililo, da bi delali ponoči, ker vemo, da
                           je dražje, ampak bodo to energijo enostavno koristili v dopoldanskem
                           času, to je takrat, ko je najbolj primanjkuje.</p>
                        <p>Prosim ministra za energetiko, da preuči to stran, po drugi strani pa
                           Banko Slovenije, da skupno nekako najdejo z Vlado pravo smer in s pravim
                           disproporcem, ker če gredo ti disproporci ravno v nasprotje eden k
                           drugemu, potem bomo gospodarstvo uničili - povsem uničili. Tudi tistega,
                           ki je izvozno močno usmerjen.</p>
                        <p>Potem pa še druga stvar, to je pa s področja prosvete. Res nisem s tega
                           področja, samo naprošen sem pa bil. Pa bom kar prebral. Gre pa za tole:
                           Tekmovanja na republiškem in občinskem nivoju in pa tudi na šolskem
                           nivoju se pričenjajo ravno te dni, nekatera pa že potekajo. Učitelji so
                           protestirali k nekaterim datumom teh tekmovanj in zaradi tega mi
                           dovolite, da par stavkov preberem.</p>
                        <p>V planu tekmovanj za letošnje leto, občinskih tekmovanj, je predviden 18.
                           april kot dan za občinska tekmovanja za Vegova priznanja. Ker je to
                           datum, ki velja že nekaj let, bi opozorili na novost, ki je posledica
                           zakona o državnih praznikih. Po novem naj bi uradno praznovali veliko
                           noč. Praznike je slovenski parlament podaljšal na ponedeljek, bojimo se,
                           da bodo učenci želeli praznovati tudi v soboto, kot veste je sicer
                           katoliški praznik že tudi veliki petek in se ne bodo udeležili
                           tekmovanja. Tudi učitelji bi želeli imeti ta dan prosto, zato predlagamo,
                           da tekmovanje preložite. V tem smislu gre potem še naprej, želijo, da se
                           premakne to na katerikoli dan, skratka želijo, da se to korigira. To so
                           poslali pred enim mesecem na Zavod za izobraževanje, pa žal, ravno te dni
                           je izšel urnik tekmovanj, in ta datum ostane. Mislim, da je zelo
                           nekorektno. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Poglavje koordinacije. Prosim, g. Andrej.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Čisto na kratko, pa upam, da ne bom koga spodbudil k ravnanju, za kar
                           nimam namena. Predlagam Republiški upravi za družbene prihodke oziroma
                           drugemu za to pristojnemu organu Slovenije, da ustrezno spremlja in uredi
                           stanje na področju iger na srečo. Kljub obstoječi in novonastajajoči
                           zakonodaji s tega področja lahko ugotavljamo, da imamo vrsto institucij
                           ali pa posameznikov, razločevanje tega je pogosto zelo težavno, ki povsem
                           brez kontrole izvabljajo denar iz žepa sodržavljanov in ga seveda
                           praviloma plasirajo v tujino. Tukaj imam opravka samo z emisarji,
                           organizatorji so pa tako ali tako tudi sicer iz tujine. Trenutno je v
                           modi igra "cath the cash" Pri tem gre za relativno veliko ali pa zelo
                           veliko obračanje denarja povsem brez nadzora ali obdavčenja. Človeška
                           neumnost je sicer res brez meja in seveda razmere so takim in podobrim
                           oblikam igranja "naklonjene", ampak gre za zaslužke in za izgube na drugi
                           stani, ki pa vendarle morajo biti skrb države. Dodatno naj povem, da so
                           obrazci, pogodbe, obvestila o tej igri praviloma kompletno v nemščini in
                           da gre na eni strani za tekst v tujem jeziku kar je grdo, na drugi strani
                           pa seveda pogodbenik, ki stopi v zelo zelo rigorozno pogodbeno razmerje,
                           praviloma niti ne ve, kaj je podpisal in seveda to drugo je pa nevzdržno.
                           Oboje je pa nezakonito.</p>
                        <p>Jaz predlagam, da ustrezne službe ustrezno postopajo in seveda
                           preprečijo, da bi čez 2 meseca, podobno kot je bilo v primeru Konkord,
                           organizator insciniral rop na sebe in si dal ukrasti prazen kovček.
                           Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Saj Andrej, pa ja imamo madonca policijo pa te stvari, pa ja lahko te
                           stvari tudi kaj preprečijo. (Tudi to.) No, dobro oprostite, temu mojem
                           ekscurzu. Še želi kdo? Če ne zaključujem 41. sejo po obravnavi vseh točk
                           po dnevnem redu. Najlepša hvala. 25. marca se načeloma zopet vidimo.</p>
                     </sp>

                     <stage type="time">(SEJA JE BILA <time to="1992-03-19T14:00:00"
                           xml:id="stage.t.2">PREKINJENA 19. MARCA 1992 OB 14.00 URI</time> IN SE JE
                           <time from="1992-03-27T10:15:00" xml:id="stage.t.3">NADALJEVALA 27. MARCA
                           1992 OB 10.15 URI</time>.)</stage>
                  </div>
                  <div ana="#PAR.TDR">
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Nadaljujemo s sejami Zbora združenega dela, ki smo jih prekinili v sredo
                           25.3.1992. Na nadaljevanju seje je prisotnih poslancev kar precej, nas je
                           kar 52, sedaj delajo še v usklajevalnih komisijah, tako da nas je v
                           dvorani trenutno 41. Glede na to, da smo sklepčni in da so ostali
                           poslanci še tudi na delu, bi predlagal, da bi pričeli z delom.</p>
                        <p>Obravnavali bomo predlog za izdajo zakona o spremembi in dopolnitvi
                           zakona, o naravni in kulturni dediščini s predlogom zakona, katerega smo
                           sprejeli v razširitvi dnevnega reda za 41. sejo. Usklajevali bomo predlog
                           zakona o plačah delavcev v javnih vzgojno izobraževalnih zavodih in
                           predlog zakona o proračunu Republike Slovenije za leto 1992.</p>
                        <p>Ker je naš zbor na 40. seji, dne 11. marca 1992 obravnaval in sprejel
                           predlog za izdajo zakona o posebnih dajatvah pri uvozu in izvozu
                           kmetijskih pridelkov in živil brez osnutka zakona in različno kot oba
                           druga zbora, nam je Vlada v posebnem pismu predlagala, da na zasedanju
                           Zbora združenega dela uvrstimo tudi obravnavo osnutka tega zakona, in to
                           v besedilu, kot sta ga obravnavala in sprejela Zbor občin in
                           Družbenopolitični zbor Skupščine Republike Slovenije na zasedanju 11. in
                           12. marca 1992. Ob obravnavi predloga za izdajo in osnutka tega zakona na
                           zborih Skupščine Republike Slovenije na sam zakon ni bilo nobene
                           sistemske pripombe, temveč le nekaj manjših, predvsem redakcijskih
                           pripomb. Glede na to, da sta Zbor občin in Družbenopolitični zbor
                           sprejela tako predlog za izdajo kot osnutek tega zakona, Vlada predlaga,
                           da osnutek zakona v istem besedilo sprejme tudi Zbor združenega dela.
                           Vlada Republike Slovenije pa bo ob pripravi predloga zakona proučila vse
                           pripombe iz razprave na zborih in delovnih telesih Skupščine Republike
                           Slovenije. Ker veljaven sistem posebnih dajatev pri izvozu in uvozu ne
                           zagotavlja ustrezne zaščite domačim proizvajalcem, temveč omogoča, da se
                           razlike v ceni prilaščajo trgovci, je treba zakon o posebnih dajatvah pri
                           izvozu in uvozu kmetijskih pridelkov in živil čimprej sprejeti.</p>
                        <p>Predlagam, da glasujemo o razširitvi dnevnega reda z osnutkom zakona o
                           posebnih dajatvah pri uvozu in izvozu kmetijskih pridelkov in živil. Želi
                           predstavnik Vlade besedo? Prosim, gospod Debevc, namestnik ministra za
                           kmetijstvo in gozdarstvo.</p>
                     </sp>
                     <sp who="#sp.DebevcAlbin">
                        <speaker>ALBIN DEBEVC:</speaker>
                        <p>Spoštovano predsedstvo, spoštovane poslanke in poslanci! Glede na to, da
                           je že predsedujoči povedal za kaj gre, vi ste že enkrat obravnavali ta
                           predlog in hkrati sta oba druga zbora obravnavala prvo in drugo fazo in
                           sta tudi to sprejela, predlagamo da tudi vaš zbor sprejme tole drugo
                           fazo, morebitne vaše nove pripombe oziroma pripombe, ki so že bile
                           podane, pa bomo upoštevali pri dokončni pripravi tega zakona. Gre pa za
                           to, da se sedaj pobirajo prelevmani kot računska razlika med uvozno ceno,
                           povečano za uvozne dajatve in povprečno ceno na domačem trgu. Mi
                           predlagamo, da se to predpisuje v absolutnem znesku, torej ni možno
                           nobenih izigravanj, ker danes v bistvu sistem kot je postavljen, je bolj
                           naravnan inflacijsko kot ga mi predlagamo. Zato mislim, da je nujno, da
                           tudi vi to sprejme in da gre po pospešenem postopku naprej, da mi te
                           stvari spremenimo v instrument ekonomske politike, tako kot imajo v
                           drugih tržnih gospodarstvih. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Slišali ste, pričenjam razpravo o razširitvi dnevnega reda s tem
                           osnutkom. Kdo želi razpravljati? Če ne, zaključujem razpravo in prehajamo
                           na glasovanje. Sedaj moramo ugotoviti, koliko nas je. Ugotovimo
                           sklepčnost! <stage>(41 prisotnih.)</stage> Torej smo sklepčni.</p>
                        <p>Kdo je za razširitev? <stage>(36 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(5
                              poslancev.)</stage></p>
                        <p>Ugotavljam, da je zbor razširitev sprejel z večino glasov v obravnavo.
                           Dobro.</p>
                     </sp>
                  </div>
                  <div ana="#PAR.TDR">
                     <sp who="#sp.ZupančičJože">
                        <p>
                           <title>SPORAZUMNI PREDLOG K PREDLOGU ZAKONA O PLAČAH DELAVCEV V JAVNIH
                              VZGOJNO-IZOBRAŽEVALNIH ZAVODIH</title>.</p>
                        <p>Spregovorimo nekaj besed. Poročilo skupne komisije vseh treh zborov za
                           pripravo SPORAZUMNEGA PREDLOGA ste prejeli. Skupna komisija je na seji,
                           dne 11.3.1992, na podlagi obvestil predsednikov zborov ugotovila, da je
                           besedilo predloga tega zakona neusklajeno zato, ker Zbor občin ni v
                           celoti sprejel predloga delovnih skupin delegatov vseh treh zborov. Na
                           podlagi razprave je skupna komisija glasovala o naslednjih variantnih
                           predlogih:</p>
                        <p>Prvič, predlog zakona, skupaj z besedilom amandmajev kot sta jih sprejela
                           Družbenopolitični zbor in Zbor združenega, dela ni dobil potrebne večine
                           glasov.</p>
                        <p>Drugič, predlog zakona, skupaj s kompromisnim besedilom amandmajev glede
                           višine koeficientov, in sicer z naslednjimi spremembami, v tretji alinei
                           5. člena se koeficient za docenta spremeni s 4,10 na 4,30, v deseti
                           alinei se koeficient za učitelja - vzgojitelja VII. izobrazbene stopnje
                           spremeni s 3,10 na 3,30, umakne se amandma vlade k 8. členu za zvišanje
                           koeficientov za napredovanje, ter da se ohranijo koeficienti iz prvotnega
                           besedila predloga zakona, tudi niso dobile potrebne večine glasov
                           komisije.</p>
                        <p>Tretjič, predlog zakona z vladnim amandmajem k 5. členu ni dobil potrebne
                           večine.</p>
                        <p>Četrtič, predlog zakona, skupaj s kompromisnim predlogom amandmajev glede
                           višine koeficientov, in sicer z naslednjimi spremembami: v deseti alinei
                           se koeficienti za učitelja - vzgojitelja VII. izobrazbene stopnje
                           spremeni s 3,10 na 3,20; v trinajsti alinei se koeficient za učitelja -
                           vzgojitelja VI. izobrazbene stopnje spremeni z 2,65 na 2,70, ni dobil
                           potrebne večine glasov. Na podlagi navedenega glasovanja je komisija
                           ugotovila, da v zvezi s 5. in 7. členom predloga zakon ni oblikoval
                           sporazumnega predloga. Komisija je v nadaljnji razpravi ugotovila, da so
                           zbori usklajeni glede amandmajev k 3. členu predloga zakona, vendar
                           predlaga Zboru združenega dela naslednje:</p>
                        <p>Prvič, umik amandmaja k 3. členu, ki se glasi: Člen se dopolni tako, da
                           se za besedo "Slovenije" nadaljuje besedilo "ki je enotna za vse te
                           dejavnosti in za državno upravo in, ki jo ugotovi Vlada Republike
                           Slovenije" in sprejme nov amandma k 3. členu: Doda se novi drugi
                           odstavek, ki se glasi: "izhodiščna mesečna plača iz prejšnjega odstavka
                           ne more biti nižja od izhodiščne mesečne plače v drugih negospodarskih
                           dejavnostih in v državnih organih".</p>
                        <p>Obrazložitev: skupna komisija predlaga umik prejšnjega amandmaja, ker
                           njegova dikcija ni pravnosistemsko pravilna ter hkrati predlaga sprejem
                           novega amandmaja.</p>
                        <p>Na podlagi sklepa Zbora združenega dela z dne 19.3.1992 se je skupna
                           komisija vseh treh zborov za uskladitev spornih vprašanj k predlogu tega
                           zakona ponovno sestala dne 25.3.1992. Skupna komisija je po dogovoru
                           oblikovala ožjo delovno skupino za pripravo sporazumnega predloga glede
                           spornih amandmajev k 5. členu predloga zakona, ki se je sestala. V
                           razpravi o vseh spornih vprašanjih delovna skupina ni uspela oblikovati
                           sporazumnega predloga, o čemer obvešča člane skupne komisije vseh treh
                           zborov in predsednike zborov. V razpravi so člani ožje delovne skupine
                           zavzeli stališče, da se nadaljuje z obravnavo predloga zakona na skupni
                           delovni seji vseh treh zborov. Vlada Republike Slovenije je zahtevo za
                           skupno delovno sejo že vložila dne 24.2.1992.</p>
                        <p>Preden gremo na skupno delovno sejo, moramo v našem zboru sprejeti še
                           sporazumni predlog skupne komisije z dne 11.3.1992, ki sem ga že prej
                           prebral in gre za umik in sprejem novega amandmaja pri 3. členu tega
                           zakona.</p>
                        <p>Pričenjam razpravo o tem predlogu. Kdo želi razpravljati? Če ne želi
                           nihče več razpravljati, zaključujem razpravo in prehajamo na glasovanje.
                           Najprej bomo glasovali o umiku amandmaja k 3. členu, besedilo sem vam že
                           prebral. Nas je še vedno 41.</p>
                        <p>Kdo je za umik našega amandmaja k 3. členu omenjenega zakona? <stage>(39
                              poslancev.)</stage> Je kdo proti? <stage>(Nihče.)</stage> Se je kdo
                           vzdržal? <stage>(2 poslanca.)</stage></p>
                        <p>Ugotavljam, da je zbor sprejel umik amandmaja.</p>
                        <p>Sedaj sprejem novega amandmaja k 3. členu - tako kot sem ga že prej
                           prebral.</p>
                        <p>Kdo je za sprejem novega amandmaja k 3. členu? <stage>(42
                              poslancev.)</stage> Je kdo proti? <stage>(Nihče.)</stage> Se je kdo
                           vzdržal? <stage>(Nihče.)</stage></p>
                        <p>Ugotavljam, da je amandma soglasno sprejet. Na glasovanje dajem predlog
                           zakona o plačah delavcev javnih vzgojnoizobraževalnih zavodih v celoti,
                           skupaj z amandmajem, ki smo ga sprejeli.</p>
                        <p>Kdo je za sprejem tega zakona? <stage>(42 poslancev.)</stage> Je kdo
                           proti? <stage>(Nihče.)</stage> Se je kdo vzdržal?
                           <stage>(Nihče.)</stage></p>
                        <p>Ugotavljam, da smo zakon soglasno sprejeli v našem zboru.</p>
                     </sp>
                  </div>
                  <div ana="#PAR.TDR" n="5">
                     <sp who="#sp.ZupančičJože">
                        <p>Prehajamo na <title>5. TOČKO DNEVNEGA REDA - PREDLOG ZA IZDAJO ZAKONA O
                              SPREMEMBI IN DOPOLNITVI ZAKONA O NARAVNI IN KULTURNI DEDIŠČINI S
                              PREDLOGOM ZAKONA</title>.</p>
                        <p>Predlog za izdajo zakona s predlogom zakona je v obravnavo predložila
                           Vlada Republike Slovenije, objavljen je bil v Poročevalcu št. 3. Predlog
                           za izdajo zakona s predlogom zakona so obravnavali: Odbor za kulturo in
                           varstvo kulturne dediščine, ki je v svojem dodatnem sporočilu predlagal
                           dodatni amandma k 3. in 4. členu; Zakonodajno-pravna komisija, ki
                           predlaga amandma k 3. 4. členu; Odbor za urejanje prostora ter
                           stanovanjska in komunalna vprašanja ter Komisija za varstvo okolja in
                           naravne dediščine. Franc Perko predlaga amandma k 3. členu. Želi
                           predstavnik Vlade besedo?</p>
                     </sp>
                     <sp who="#sp.PeterlinStane">
                        <speaker>STANE PETERLIN: svetovalec ministra za kulturo:</speaker>
                        <p>Gospod predsednik, spoštovani poslanci in poslanke. Obrazložitev k
                           predlogu zakona ste verjetno že slišali. Namreč nisem spremljal zasedanja
                           od začetka. Rad bi se izjasnil samo okrog priloženega amandmaja, ki
                           zadeva 3. in 4. člen. Namreč ta amandma je drugačen od vladnega predloga,
                           vendar ga smiselno prevzema, zato kot predstavnik predlagatelja
                           ocenjujemo, da je tudi ta amandma smiselno sprejemljiv in je v duhu
                           predloženega zakona. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Kaj pa glede Zakonodajno-pravne komisije?</p>
                     </sp>
                     <sp who="#sp.PeterlinStane">
                        <speaker>STANE PETERLIN:</speaker>
                        <p>To besedilo mi ni znano. Ali so to redakcijski?</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Predlaga k 3. in 4. členu.</p>
                     </sp>
                     <sp who="#sp.PeterlinStane">
                        <speaker>STANE PETERLIN:</speaker>
                        <p>Če bi lahko pogledal, da bi se potem še.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Malce nerodno je, da vam jaz to kažem. To bi lahko vi imeli. Ne mi
                           zameriti za to rahlo kritiko.</p>
                        <p>Mogoče poročevalci delovnih teles nadaljujemo z razpravo? Kdo želi
                           razpravljati? Gospod Zlobec.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Lep pozdrav. Govorim kot poročevalec Odbora za kulturo in varstvo
                           kulturne dediščine. Na zadnji seji 25.3.1992, se pravi, pred dvema
                           dnevoma, se je odbor po razpravi soglasno strinjal, da obstajajo razlogi
                           za spremembo zakona in za njegovo sprejetje po skrajšanem postopku. Se
                           pravi, da predlagamo poslankam in poslancem, da sprejmejo skrajšani
                           postopek.</p>
                        <p>Ravno tako odbor podpira rešitve iz 1. in 2. člena zakona v zvezi z
                           ogroženimi rastlinskimi in živalskimi vrstami. Pač pa je odbor oblikoval
                           v zvezi s 3. in 4. členom dva amandmaja. Pri 3. členu je odbor predlagal,
                           da glede na to, da do seje odbora ustrezno ministrstvo ni oblikovalo
                           amandmajev, je pač odbor predlagal radikalno varianto, da se 3. člen
                           črta, in sicer zato, ker v tem členu manjka varovalka, ki bi zavarovala
                           kulturne spomenike tudi v primeru, ko bi zaradi pomanjkanja finančnih
                           sredstev bila predkupna pravica ogrožena, kar pomeni, da bi lahko
                           kulturni spomeniki prišli nekontrolirano v privatne roke in bi seveda
                           lahko bili uničeni in podobno.</p>
                        <p>Ravno iz podobnih razlogov smo predlagali, da se črta tudi 4. člen, kjer
                           je odbor govoril o nevarnosti, da bi se prodajali kulturni spomeniki po
                           delih. Kulturni spomeniki, v katerih ljudje bivajo in bi po stanovanjskem
                           zakonu pač za majhen denar odkupili tiste svoje bivalne prostore, ki bi
                           jih morala potem kasneje Republika ali občina za velike denarje prodati
                           nazaj. Nobenega zagotovila ne bi imeli, da bi ljudje, ki tam bivajo, v
                           resnici skrbeli za ohranjanje te kulturne dediščine. Skratka tukaj gre za
                           to, da bi prišlo do nevarnosti, da bi se kulturna dediščina nepovratno
                           uničila in razpadla. Predvsem ni mogoče zagovarjati logike, da se lahko
                           po delih razprodajajo gradovi in podobne zadeve.</p>
                        <p>Odbor je dal dva zelo kratka amandmaja, se pravi črtanje 3. in 4. člena,
                           ne prevzema pa nase nikakršne odgovornosti, da je to preradikalen rez,
                           ker je ministrstvo imelo dovolj časa, da bi oblikovalo smiselne in
                           učinkovite amandmaje, ki bi ustrezno odgovorili na naše pomisleke, s
                           katerimi se je pravzaprav tudi ministrstvo samo strinjalo. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala lepa, gospod Zlobec. Pričenjam razpravo. Kdo želi razpravljati?
                           Prosim.</p>
                     </sp>
                     <sp who="#sp.PeterlinStane">
                        <speaker>STANE PETERLIN:</speaker>
                        <p>Glede na predloženi amandma Odbora za kulturo bi rad osebno dal nekoliko
                           pojasnila. Namreč spremembo 51. člena zakona o naravni in kulturni
                           dediščini je predlagal oziroma je bila zahtevana zaradi nastale kolizije
                           med našim zakonom o dediščini in pa stanovanjskim zakonom, ker stanovanja
                           ali stanovanjske hiše, ki je razglašena za kulturni spomenik, ni mogoče
                           odtujiti iz družbene lastnine, kar pomeni, da je ni mogoče prodati.
                           Interes kulture, ki obsega tudi varovanje kulturne dediščine, je, da
                           ostanejo ohranjene spomeniške lastnosti takšne stavbe, pri čemer je
                           seveda lastnina sekundarna zadeva. Vprašanje pa nastane tedaj, ko naj bi
                           se v celoti ali po delih prodala stanovanjska hiša, ki je predvidena za
                           javno funkcijo, recimo grad ali kaj podobnega, ki predstavlja stavbno
                           celoto. Seveda je za take objekte tudi nujno, da ostanejo v javni lasti,
                           torej v javni rabi in v javni lasti.</p>
                        <p>Glede tega je bil med obema resorjema za kulturo in za varstvo okolja in
                           urejanje prostora dosežen nek kompromis, ki je sicer pristajal na to, da
                           ni najbolj sto procentno zavarovan, vendar v okviru danih možnosti je bil
                           to vendarle kompromis. To sta predložena 3. in 4. člen, ki sta v
                           medsebojni povezavi. Namreč 3. člen daje republiki možnost, da tiste
                           spomeniške stavbe, ki naj ostanejo v kulturni funkciji, pridobi v javno
                           last s tem, da se posluži inštituta predkupne pravice, katerega dobi s
                           predlaganim členom. V amandmaju, ki je bil predložen in tudi sprejet v
                           Zboru občin s strani poslanca Matjaža Ježa, je bil ta člen spremenjen, s
                           tem da ima najprej občina predkupno pravico, šele potem, če ni
                           zainteresirana, jo odda naprej republiki. Ta amandma je bil v Zboru občin
                           sprejet in se bo verjetno potem potrebno ponovno usklajevati.</p>
                        <p>Glede tega, kar me je gospod predsednik opozoril, na amandmaje
                           Zakonodajno-pravne komisije, menimo, da je amandma redakcijske narave in
                           da je sprejemljiv, s tem seveda, da je potem v nasprotju oziroma ne
                           moremo sprejeti amandmaja Odbora za kulturo, ki ga je pravkar še
                           utemeljil gospod Zlobec, ker mislimo da potem to spreminja intencijo
                           predloženega zakona, vsaj kar zadeva naravno oziroma kulturno dediščino.
                           Ta drugi amandma smo pa že tako slišali, torej zadeva razširjeno
                           pristojnost občine. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Kdo želi še razpravljati? Gospod Andrej Šter.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Hvala lepa. Lep pozdrav. Se bojim, da v kopici pomembnih stvari, ki jih
                           obravnavamo na tej seji, da bi šel ta predlog zakona o varstvu naravne in
                           kulturne dediščine nekoliko hitro mimo nas in da mu ne bi posvetili
                           potrebne pozornosti.</p>
                        <p>Namreč problem, na katerega je pred mano že opozoril kolega Zlobec, ki ga
                           je sedaj tudi razlagal predstavnik Vlade, je zelo pereč. Namreč ureja
                           ureditev predkupne pravice za kulturne spomenike. Prihajam iz okolja,
                           kjer je mestno jedro razglašeno za kulturni spomenik in vem, da je takih
                           primerov še nekaj. Skrbi me, kaj bo v primeru, ko bo lokalna skupnost, pa
                           naj se ji reče kakor koli, mislim da bo v bodoče mestna občina, zaenkrat
                           pa so to občinske skupščine, ugotovila, da bi rada zaščitila spomenik, pa
                           republika ne bo zagotovila zadosti denarja. Te situacije bodo in se mi
                           zato zdi zelo zelo umestno, da bi razmislili o rešitvi, kot nam je
                           povedal predstavnik ministrstva, sprejel Zbor občin, torej da rangiramo
                           predkupno pravico in jo damo tako občini, kot republiki. Ne vem, če bo
                           ptujski interes, recimo pa kranjski interes, pa škofjeloški interes, pa
                           ribniški interes, pa novomeški interes vedno dovolj prisoten na republiki
                           in vedno prisoten tudi z vsemi aspekti pogleda. Namreč mestno jedro je
                           kulturni spomenik in če se tukaj prekine to varstvo kulturne dediščine,
                           je prekinjeno za vedno. Mislim, da predlagana rešitev varstva ne omogoča.
                           Prepričan sem, da je odločanje, ki je centralizirano in predlog sprememb
                           zakona nam to ponuja predaleč, in se zavzemam za to, da bi denar in
                           varstvo, ker je seveda v tem primeru med njiju možno postaviti enačaj,
                           zagotovili že na prvi stopnji, zlasti še do prehoda ureditev lokalne
                           samouprave. Obljubljajo jo v kratkem času. Jaz obljubam verjamem takrat,
                           ko so realne. Zaenkrat imamo občinske skupščine in predlagam, da imajo te
                           tudi možnost razmisleka o predkupni pravici. Lahko je to v drugi fazi
                           tudi na republiki. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Gospod Krajec.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC</speaker>
                        <p>: Tudi sam se pridružujem, da ne bi šli prehitro mimo zakona. Namreč
                           zakon je zelo širok in ureja celotnostno podobo in nekako življenje v
                           Republiki Sloveniji. Oprl se bom na 1. člen, ki daje vsa pooblastila
                           Vladi Republike Slovenije, da razglaša ogrožene rastlinske in živalske
                           vrste za naravno znamenitost z odlokom. Seveda tukaj nimamo nikjer
                           nakazanih lokalnih skupnosti, na katero bi se to nanašalo in se bojim da
                           se lahko nekdo najde in da reče, da je to spomin na otroštvo in ne da
                           zaščiti potem samo žabe ali polže, ampak lahko posamezne cvetlice. Potem
                           gremo lahko še na določena območja, in to brez soglasja svojih lokalnih
                           skupnosti.</p>
                        <p>Zato smo pripravili amandma k 1. členu, ki naj bi se glasil: "Odlok lahko
                           sprejme Vlada v soglasju z lokalno skupnostjo po tem, ko so pristojne ali
                           pooblaščene službe predhodno analizirale ekonomske in druge posledice in
                           zagotovile vire za pokrivanje izpada prihodka."</p>
                        <p>Opozoril bi samo na eno stvar. Mi vse prehitro v tej skupščini vidimo
                           tiste poteze, ki so nekje najlažje, in jih skozi sebe, tam kjer ni
                           razdeljenosti, proba ta naša Vlada plasirati, ne da bi se vprašala,
                           koliko taka stvar stane. Spomnil bom na eno stvar. Imamo demografsko
                           ogrožena območja, pa že za njih vidimo, da nimamo posebnega denarja, da
                           bi jih oživili, po drugi strani pa se gremo zopet neko samovoljo in neko
                           zaščito, kar je kontradiktorno.</p>
                        <p>Drugič. Ne vidim kriterija, ki bi lahko vodil to ravnovesje med tem
                           odlokom in med naravo. Ker ta kriterij kontrole je prisoten lahko edino v
                           lastništvu, zelo neproduktiven pa je tam, kjer je vse v državni lasti.
                           Tam je lahko celotna pokrajina v rokah par posameznikov, ne oziraje se na
                           ostalo avtohtono prebivalstvo.</p>
                        <p>In še na eno stvar bi opomnil. Ne vem, zakaj predlagatelji tako hitro in
                           lahko plasirajo svoje ponudbe, če pa se že dve leti borimo, oziroma že
                           lep čas, za spis lovskega zakona, ki bi bil predhodnica naše civilizirane
                           družbe, da bo zaščitena naša pokrajina tudi s te strani, da bo med
                           lovstvom in med ljudmi obstojala neka kontrola, neka soodvisnost, ki je
                           danes praktično ni. Ne bi vam hotel citirati zakona o lovstvu, kdo je
                           pristojen za njegove kriterije glede varovanja določene doline, zato še
                           enkrat vprašam: zakaj se vam tako mudi in zakaj še niste spravili ven
                           lovskega zakona, ki bi bil dosti bolj potreben? Verjetno zaradi
                           političnih nesoglasij. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Dobro, hvala. Jaz bi predlagal naslednje: razpravljamo še naprej. Prosim,
                           če ima kdo še kakšen amandma, da ga sedaj tudi posreduje, ker bi mi na
                           podlagi tega, ker je tukaj tudi gospod Perko dal amandma na 3. člen, in
                           sicer pravi takole: 40. člen se spremeni tako, da se glasi: "Imetnik, ki
                           namerava spomenik ali znamenitost prodati, ga mora ponuditi najprej
                           občini, na območju katere je spomenik ali znamenitost, in republiki ter
                           navesti označbo in ceno spomenika ali znamenitosti ter druge prodajne
                           pogoje. Pri nakupu ima prednost občina, ki mora v 30 dneh sporočiti
                           imetniku, ki prodaja spomenik ali znamenitost, in republiki, ali sprejema
                           prodajno ponudbo. Če občina v roku iz prejšnjega odstavka ne uveljavi
                           predkupne pravice, jo lahko uveljavi republika v nadaljnjih 60-tih dneh."
                           Jaz mislim, da je to nekaj podobnega, kar je gospod Šter povedal; da je
                           to identično, tako da imamo sedaj tu ta amandma, potem je tu še amandma
                           gospoda Mirka Krajca in tu so tudi še ostali amandmaji in mislim, da bi
                           bilo prav, če ima še kdo kaj, naj sedaj pove in bi mi to točko prekinili,
                           da lahko Vlada jasno pove svoje stališče v zvezi s temi amandmaji. In ko
                           dobimo njihovo stališče in stališče odbora, ker se mora odbor tudi še
                           enkrat usesti, glede na ta kompromis, potem bi pa odločali o amandmajih.
                           Ali se strinjate s tem? Jaz mislim, da se.</p>
                        <p>Ali ima še kdo kaj? Prosim, Vlasta Sagadin. <stage>(Nekdo se oglasi iz
                              dvorane - se ne sliši.)</stage> Ja, še lahko.</p>
                     </sp>
                     <sp who="#sp.SagadinVlasta">
                        <speaker>VLASTA SAGADIN:</speaker>
                        <p>Pozdravljeni! Povedala bi samo stališče stranke Zelenih. Ker je pač
                           Matjaž Jež predlagatelj amandmaja v Zboru občin, ki mislim da ga tudi
                           ministrstvo podpira, bi vas prosila, da tudi v našem zboru podprete
                           amandma k 3. členu, ki govori o predkupni pravici občine pred
                           republiko.</p>
                        <p>Kar pa se tiče naravne dediščine, se pa, žal, ne morem strinjati s
                           gospodom Krajcem, ki se ne strinja s tem, da bi republika z odlokom lahko
                           zaščitila posamezne živalske in rastlinske vrste. Mi vemo, da je bila na
                           področju varstva naravne dediščine v Sloveniji kar precejšnja anarhija.
                           Posamezne živalske vrste, recimo polži - ki jih je tako z veseljem omenil
                           in so tudi spredaj, pred vhodom fotografirani - so bili predmet poželenja
                           ne samo naših državljanov, ampak celo tujcev, ki so te živali dobesedno
                           iztrebili in jih potem prodajali v druge države. Poleg tega so zaradi
                           onesnaževanja, melioracij, hidromelioracij itn. ogrožene nekatere
                           rastlinske vrste - vse to pa je bilo potem nekje razlog, da smo Zeleni
                           dali pobudo, da se ta člen oziroma ta del zakona o varstvu naravne in
                           kulturne dediščine tudi spremeni. In jaz mislim, da tako majhna država
                           kot je Slovenija, mora zaščititi tovrstno naravno bogastvo tudi s takim
                           odlokom, ki daje pač vladi to kompetenco. Hvala.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala Vlasta. Besedo ima še Jože Arzenšek.</p>
                     </sp>
                     <sp who="#sp.ArzenšekJože">
                        <speaker>DR. JOŽE ARZENŠEK:</speaker>
                        <p>Spoštovano predsedstvo, spoštovani zbor! Imam samo eno vprašanje
                           predlagatelju zakona.</p>
                        <p>Jaz ne vem, ali je dejansko prišlo od predlagatelja do sprememb zakona
                           ali ne. Namreč, v celjskem prostoru je bilo vprašanje naslednje: z ozirom
                           na uvod "Oceno stanja razloga za izdajo zakona in predlagane rešitve" -
                           se pravi spremembe, je v enem od osnovnih načel navedeno, da je bilo
                           sedaj vse prepuščeno na milost in nemilost občinam, njihovemu odločanju
                           in podobnim stvarem, in da bi sedaj poskušali te stvari urediti na ta
                           način, da bi praktično vse bilo na nivoju republike. Baje je bilo
                           postavljeno ministrstvu - tega pa točno ne vem, ker papirja nimam, so me
                           pa danes opomnili, naj bi to vprašal - vprašanje, da konkretno povedo,
                           kako si zamišljajo izvrševanje teh stvari. Ker notri namreč piše, da bi
                           se dosledne izpeljave členov pa reševale s podzakonskimi akti. Takrat je
                           bil namreč dan predlog - ne vem po kakšni poti in se za to opravičujem,
                           ker sem to danes po telefonu zvedel - da bi moral biti ta zakon, ko se
                           obravnava predlog zakona za spremembe s predlogom zakona, zraven tudi že
                           zasnova podzakonskih aktov, da se recimo ta stvar konkretneje opredeli.
                           Tega jaz danes ne vidim. Tudi ne vidim v poročilih, ko so obravnavali to
                           gradivo, vključno z amandmaji, Komisija za varstvo naravne dediščine.</p>
                        <p>In zato še enkrat sprašujem, ali (recimo) bodo podzakonski akti primerni,
                           tako da lahko vsaj do neke mere odloča in pa seveda, na koncu se vedno
                           zgodi, da nekdo drug odloča, izpeljati in vključno dodatna sredstva najti
                           morajo pa tisti, na področju katerih karkoli stoji. To je ponavadi stara
                           stvar v vsakem zakonu in se ponavadi srečujemo šele kasneje, ko že vse to
                           skupaj sprejmemo, ker se nam zdi to pač čisto mimogrede, da stvari recimo
                           niso rešljive. In moram reči, da zato prosim - drugače bom predlagal
                           sklep oziroma celo zahteval amandma, da se opredeli do tega prav
                           Ministrstvo za kulturo, ki je pač nosilec tega oziroma predlagatelj
                           sprememb. Ker tega odgovora niti v obrazložitvi niti nikjer drugje nisem
                           zasledil, niti v nobenem zaključku, zapisniku sej odbora. Moram reči, da
                           je to zelo, zelo pomembna zadeva. Čeprav je delno res, da je recimo
                           konkretno lahko vsak po svoje ravnal, je pa delno tudi res, da se zna
                           zgoditi, da so vprašljiva merila, po katerih pa bo republika odločala,
                           kaj se mora storiti, na kakšen način, v kolikšni meri, s katerimi
                           sredstvi, od kod in na kakšen način. Vključno s tistim, kar sedaj vlagate
                           amandmaje, ko se pripoveduje, kdaj se lahko kupi, kdo ima predkupno
                           pravico in tako dalje. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Gospod Krajec še enkrat, pa gospod Perko. To je sedaj ta načelni
                           del, odločamo kasneje.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>V tem načelnem delu bi rad od vlade imel nekaj pojasnil, ker ne bi rad
                           pustil tako pomembne zadeve, ki se je začela že zapletati. Namreč,
                           omenili ste melioracije. To pomeni - jaz vam bom začel stvari iz drugega
                           konca - Zeleni ne nosite svojih predlogov iz razvite zahodne Evrope, ki
                           je svojo naravo že uničila in se sedaj koplje in hoče zaščititi še tisto
                           kar ima. Jaz se strinjam, da je treba pri nas bolj previdno ravnati z
                           naravo, vsekakor se tega dobro zavedam, je pa treba gledati racionalno,
                           do katere meje. Se pravi, če bomo hoteli izpeljati melioracijo, izgleda,
                           da bomo morali dobiti še soglasje od naravovarstvenikov. Mislim, da se
                           moramo o tej stvari zelo podrobno seznaniti.</p>
                        <p>Drugič, rad bi zvedel, če te zadeve ne bodo pripeljale tako daleč, da
                           boste posamezne vrste oziroma posamezne dele območij zavarovali z odlokom
                           tudi kot nacionalne parke. Te bojazni obstojajo. Rad bi odgovor na te
                           stvari.</p>
                        <p>Kar se pa tiče naravovarstvenih zadev vam povem, da je ta skupina ljudi
                           že naredila marsikateri sivi las naši državi Sloveniji že v prejšnjem
                           sistemu, ker so si lastili pravico, da je morala stati tovarna tam in
                           tam, pa čeprav ni bilo funkcionalno. pa so naredili tovarno v Šentrupertu
                           med farovžem in med pokopališčem, streha je morala biti strogo poševna,
                           tako, da smo si gradbeniki lase krivili, kako bomo to naredili - danes se
                           pa vidi, da je to utesnjeno in da sploh ne paše v tem okolju, ampak
                           naravnovarstvenom pa je - in kdo je temu kriv? Kriv je tisti človek, ki
                           je slučajno bil v tem kraju doma in se mu je tako lepa deželica zdela, no
                           sem se na srečo prehitro šel šolat v Ljubljano. Se pravi, dajmo te stvari
                           razrešiti. Odlok ima širšo razsežnost in bojim se, da bo Vlada dobila
                           prevelika pooblastila. Samo to.</p>
                        <p>Zaradi ene melioracije, da bomo hodili po republiki - to je nesmiselno.
                           Potem ne bo več nobenega napredka. Se pravi, tisti danes dobi soglasje v
                           tej Skupščini, ki ima samo eno pot. Tam kjer ni konkurence tam se zmeraj
                           zapletemo, najdemo kompromis, od tukaj kompromisa več nazaj ne bo.
                           Hvala.</p>
                     </sp>
                     <sp who="#sp.PerkoFranc">
                        <speaker>MAG. FRANC PERKO:</speaker>
                        <p>Jaz mislim, da bomo morali napredek graditi ob varovanju našega okolja,
                           ker če bomo napredek gradili, da bomo okolje uničili, potem je škoda
                           kakršenkoli napredek graditi na tej osnovi. Že daljši čas javnost
                           opozarja na ropanje gob, polžev in podobnih stvari, danes mi nimamo
                           možnosti, da bi to preprečevali, občine so se poslužile raznih odlokov pa
                           to ni šlo - sedaj se pa daje možnost pa take grozne pomisleke imamo - to
                           jaz teško razumem.</p>
                        <p>Podpiram, da se ta sprememba zakona spravi v življenje, zavedati se je
                           treba, da je to začasna rešitev, ker se itak pripravlja zakonodaja s
                           področja varstva in bomo takrat lahko stvari še bolj temeljito obdelali.
                           Gre pa za začasno rešitev. Če bomo sedaj odlašali, bodo spet za eno
                           sezono se tiste negativne posledice v naravi pojavile - sedaj se bo
                           začelo polže, žabe loviti, zato jaz mislim, da moramo to sprejeti,
                           pripraviti se temeljito na pripravo novega zakona.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Hvala. Še kdo želi razpravljati? Prosim gospod Petelin še, svetovalec
                           ministra za kulturo.</p>
                     </sp>
                     <sp who="#sp.PeterlinStane">
                        <speaker>STANE PETELIN:</speaker>
                        <p>Spoštovani, jaz bi rad zelo na kratko pojasnil nesporazum, ki je v
                           amandmaju gospoda Krajca, namreč on predlaga prenos teh pristojnosti
                           glede razglašanja vrst z republike na občino. To je sistemska sprememba.
                           Namreč sedanji zakon predvideva, da se vrste razglašajo z zakonom, to se
                           pravi v Skupščini Republike Slovenije. Veste, da je ta procedura
                           dolgotrajna in da ni mogoče hitro reagirati na morebitne nagle spremembe.
                           Predlog je v tem, da ostane to na ravni republike, s tem da se s
                           skupščinskega zniža na vladni nivo - ravno zaradi hitrejšega prilagajanja
                           nastalim razmeram.</p>
                        <p>Glede lovske zakonodaje se, bi rekel, glede kritike lahko strinjamo,
                           vendar zahteva to usklajevanje s celotno resorsko zakonodajo s področja,
                           recimo, primarnega sektorja, kmetijstvo, gozdarstvo, lovstvo in podobno
                           in to tudi pripravljamo v okviru celotne prenove zakonodaje s tega
                           področja.</p>
                        <p>Glede druge razprave gospoda Arzenška bi samo to rekel, da podzakonski
                           predpisi v dosedanjem postopku niso bili predvideni. Namreč če bi bili
                           zahtevani, bi jih mi že pripravili, moram pa povedati, da imamo že od
                           lani pripravljene, ko je bila ta ista zadeva že v obravnavi v
                           skupščinskih telesih - konkretno glede polžev in žab - tako da bo to slej
                           ko prej zunaj.</p>
                        <p>Glede druge razprave gospoda Krajca bi rekel, da je bila napačno
                           usmerjena. Namreč vse tisto, kar je gospod Krajec pripisal
                           naravovarstvenikom oziroma temu vladnemu resorju, ki je zadolžen za to
                           področje, žal ni bilo v naši pristojnosti, tisti posegi so bili storjeni
                           iz drugih resorjev ne iz resorja varstva naravne in kulturne dediščine.
                           Hvala lepa.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Upam, da vam ne bo padlo na pamet, da bi podprli amandmaje v imenu
                           divjega liberalizma in ropanja narave, ampak, da boste podprli predlog
                           Zelenih in predlog Ministrstva za varovanje dediščine. Bi se pa še vseeno
                           vrnil k 3. in 4. člen. Namreč zakaj je naš odbor predlagal tudi črtanje.
                           Poleg vseh razlogov, ki smo jih že navedli, problem z občin na republiko
                           rešuje samo en delček tega. Gre tudi za to, da imamo tukaj stanovanjski
                           zakon in zakon o denacionalizaciji, ki sta oba, en iz ideoloških, en iz
                           drugih razlogov, precej skrpana skupaj in sta v hudi koliziji. In v teh
                           hudih kolizijah se zmeraj ve, da tisti, ki je bolj spreten - vsaj v
                           koliziji zmeraj dobimo najslabšo varianto. Zato je to krparija in
                           krparije so zmeraj slabe.</p>
                        <p>Zato predlagam, da črtamo ta dva člena. Še en argument bom navedel - gre
                           namreč za to, da bi ministrstvo že zdavnaj moralo narediti, celo zapisana
                           je bila letnica in vse, spremembo zakona o varstvu naravne in kulturne
                           dediščine, namreč ga uskladiti z drugimi obstoječimi zakoni. Ministrstvo
                           tega ni storilo. Če bomo ministrstvu dajali potuho, da bomo razne člene
                           prilagajali pa pisali na novo, ne bomo rešili ničesar. Mislim, da je zato
                           treba opozoriti ministrstvo, naj se začne končno resno in odgovorno
                           obnašati in pripravi temeljito in celovito spremembo zakona o varstvu
                           naravne in kulturne dediščine in zato predlagam, da sprejmete amandma
                           Odbora za kulturo in da v celoti črtamo 3. in 4. člen,ker je to edini
                           način realnega pritiska, da bomo končno dobili normalne zakone.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Še enkrat gospod Krajec, potem bi počasi zaključili. Če ne, moramo res
                           iti na ono temo, kar pa označuje, da je ta problematika zelo
                           pomembna.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>Jaz nisem dobil odgovora, če se s tem odlokom lahko zaščitijo tudi
                           posamezna območja, mislim posamezna področja kot zaščitena območja, če se
                           s tem odlokom lahko tudi to napravi glede rastlinskih in živalskih
                           vrst.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Dobro, ali je možen odgovor? Prosim.</p>
                     </sp>
                     <sp who="#sp.PeterlinStane">
                        <speaker>STANE PETERLIN:</speaker>
                        <p>Najprej bi pojasnil to oziroma odgovor na vprašanje gospoda Krajca. Kot
                           veste ima ta predloženi zakon dva člena. Prvi zadeva rastlinske in
                           živalske vrste kot vrste, drugi pa območja, torej prvi del je prenos
                           pristojnosti na vladni nivo in je enak - sistemsko ima isto rešitev,
                           medtem ko drugi člen razširja oziroma daje republiki isti inštrument, ki
                           ga občine že imajo, to se pravi, da začasno razglaša, za eno leto, pod
                           nekim varstvom območja, ki so ocenjena kot ogrožena zaradi nekih
                           sprememb. Torej, to sta dve stvari: vrste se zavarujejo kot vrste
                           poimensko, začasno zavarovanje območij je pa možno po 2. členu samo za
                           dobo enega leta. To je kot nekakšen interventni ukrep v pomanjkanju sedaj
                           primerne zakonodaje.</p>
                        <p>Če bi lahko na kratko še gospodu Zlobcu odgovoril - zakon o
                           denacionalizaciji ima v 19. členu dve alinei, ki vzpostavljata inštrument
                           kontrole nad vračanjem teh nepremičnin in premičnin in ministrstvo kot
                           pristojni vladni organ lahko reagira oziroma intervenira v tem primeru,
                           tako da ta povezava med zakonom o dediščini in denacionalizaciji ne drži,
                           torej to ni točno.</p>
                        <p>Glede na spremembe zakona oziroma celotne zakonodaje z našega področja je
                           res bilo že davno naloženo, samo vam moram povedati, da ob nuji, ki ste
                           jo vi poslanci doživljali v zadnjih dveh letih oziroma v tem času vašega
                           mandata, veste, kaj vse ste morali pod nujno sprejemati in da ta
                           zakonodaja preprosto ni prišla na dnevni red pred tretjim četrtletjem
                           tega leta. Namreč, prvotno je bilo mišljeno, da bi šel samo zakon o
                           naravni in kulturni dediščini v prenovo, sedaj smo pa ugotovili, da je
                           treba celo resorsko zakonodajo, ki se nanaša tudi na varstvo okolja, tudi
                           na pripravljajočo se zakonodajo s področja varstva narave, lovstva,
                           ribištva in tako naprej - celovito in paralelno obravnavati, zato je od
                           tod tudi zamuda, ni pa to, bi rekel čakanje, ampak je to umestno,
                           temeljito in poglobljeno delo.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Jaz sem premislil in bi kar glasovali, zaradi tega, ker bomo na tak način
                           malo bolj učinkoviti in se bomo pač morali opredeliti. Razprave je bilo
                           dovolj. Želi še res kdo kaj povedati? Če ne, zaključujem razpravo in bi
                           glasovali.</p>
                        <p>Če grem po vrsti, najprej imamo amandma Mirka Krajca k 1. členu, in sicer
                           se ta amandma tako glasi: V zakonu o naravni in kulturni dediščini in
                           tako naprej... se v prvem odstavku 21. člena črta besedilo "za ogrožene
                           rastlinske in živalske vrste"; za prvim odstavkom se doda nov drugi
                           odstavek, ki se glasi: "Vlada Republike Slovenije razglaša ogrožene
                           rastlinske in živalske vrste za naravno znamenitost z odlokom. Odlok
                           lahko sprejme Vlada v soglasju z lokalno skupnostjo po tem, ko so
                           pristojne ali pooblaščene službe predhodno analizirale ekonomske in druge
                           posledice in zagotovile vire za pokrivanje izpada dohodka".</p>
                        <p>S tem, kot ste slišali, se predstavnik vlade ne strinja.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>Ker smo pri amandmajih, moram obrazložiti svoj glas, ki bo malo daljši.
                           Dobili smo prej nekako pojasnilo, da Vlada ima pooblastilo, da z začasnim
                           odlokom, se pravi za eno leto, lahko posamezno območje zaščiti. Bom zelo
                           konkreten. Tovariši iz ministrstva so bili v Kočevju in hoteli smo imeti
                           od njih jasne odgovore. Namreč, če mi zaščitimo za eno leto, se pravi,
                           potem pride na to območje, seveda razpiše koncesijo, kdo bo s tem
                           področjem upravljal. Če se že neka sredstva za neki narodni ali
                           nacionalni park vlagajo, potem računajte, da boste drugo leto v tej
                           Skupščini morali za Kočevski narodni park odvojiti zopet toliko in
                           toliko. Vendarle, ker tega nam niso hoteli obljubiti, da bo za posamezne
                           programe tudi denar, se resno vprašam, komu taka ihta, če niso
                           pripravljeni, se pravi danes sprejmemo odlok, čez 14 dni bomo imeli v
                           Kočevju začasni odlok za eno leto, v katerem ne bomo imeli niti rešene
                           predhodne analize ekonomskega učinka, niti zagotovila, kako bodo ti
                           ljudje živeli na tem območju, ali bo ta izpad dohodka dan ali ne. Zato
                           mislim, da bi se rabimo tukaj z vso resnostjo opredeliti do tega
                           amandmaja, kajti tisti ljudje, ki bodo prizadeti na tem območju, ki ga bo
                           "požegnala" tale Vlada z odlokom, bodo trpeli in bi si vzeli nase tudi to
                           odgovornost. Hvala lepa.</p>
                     </sp>
                     <sp who="#sp.ZupančičJože">
                        <speaker>PREDSEDNIK JOŽE ZUPANČIČ:</speaker>
                        <p>Obrazložitev glasu ste slišali. Najprej moramo ugotoviti, koliko nas je
                           prisotnih. Ugotovimo sklepčnost! <stage>(46 prisotnih.)</stage></p>
                        <p>Kdo je za amandma gospoda Mirka Krajca? <stage>(11 poslancev.)</stage> Je
                           kdo proti? <stage>(10 poslancev.)</stage> Se je kdo vzdržal? <stage>(25
                              poslancev.)</stage></p>
                        <p>Ugotavljam, da amandma Mirka Krajca v našem zboru ni bil sprejet.</p>
                        <p>Sedaj smo pri 3. členu, imamo dva amandmaja, pravzaprav tri. Najbolj
                           rigorozen je amandma Odbora za kulturo in varstvo kulturne dediščine, ki
                           je predložil amandma, da se črta 3. člen. Obrazložitve ste slišali. 46
                           prisotnih nas je še vedno.</p>
                        <p>Kdo je za amandma Odbora za kulturo in varstvo kulturne dediščine k 3.
                           členu? <stage>(18 poslancev.)</stage> Je kdo proti? <stage>(3
                              poslanci.)</stage> Se je kdo vzdržal? <stage>(21
                           poslancev.)</stage></p>
                        <p>Ugotavljam, da amandma ni sprejet.</p>
                        <p>Sedaj je k 3. členu še amandma gospoda Perka, ki sem ga že prebral. Ali
                           ga še enkrat preberem? 40. člen se spremeni tako, da se glasi: "imetnik,
                           ki namerava spomenik ali znamenitost prodati, ga mora ponuditi na prodaj
                           občini, na območju katere je spomenik ali znamenitost, in republiki ter
                           navesti označbo in ceno spomenika ali znamenitosti ter druge prodajne
                           pogoje. Pri nakupu ima prednost občina, ki mora v 30-tih dneh sporočiti
                           imetniku, ki prodaja spomenik ali znamenitost in republiki, ali sprejema
                           prodajno ponudbo. Če občina v roku iz prejšnjega odstavka ne uveljavi
                           predkupne pravice, jo lahko uveljavi republika v naslednjih 60-tih
                           dneh".</p>
                        <p>Vlada je v bistvu to podprla, Odbor je pa tako povedal svoje, on pa
                           predlaga črtanje tega člena.</p>
                        <p>Kdo je za? <stage>(43 poslancev.)</stage> Je kdo proti?
                              <stage>(Nihče.)</stage> Se je kdo vzdržal? <stage>(2
                              poslanca.)</stage></p>
                        <p>Ugotavljam, da je amandma gospoda Perka v našem zboru sprejet.</p>
                        <p>K 3. členu ima tudi Zakonodajno-pravna komisija amandma - oni pravijo
                           tako: drugi odstavek se spremeni tako, da se glasi: V drugem odstavku se
                           besedi "šestih mesecev" namestita z "devetdesetih dneh" in .."nobenih od
                           predkupnih opravičencev" nadomesti z besedo "predkupni opravičenec" - to
                           je sedaj brezpredmetno. Samo toliko v obvestilo.</p>
                        <p>Potem smo pri 4. členu. Najprej je tu še Odbor za kulturo in varstvo
                           kulturne dediščine, da se črta 4. člen. Glede na to, da smo sedaj
                           sprejeli drugačnega pri 3, je to drugačno mnenje? Ostaja. To se pravi, da
                           odbor vztraja na tem, da se 4. člen črta. In sprašujem poslance v Zboru
                           združenega dela, kdo je za podporo amandmajev Odbora za kulturo in
                           varstvo kulturne dediščine.</p>
                        <p>Kdo je za? <stage>(14 poslancev.)</stage> Je kdo proti? <stage>(2
                              poslanca.)</stage> Se je kdo vzdržal? <stage>(29
                           poslancev.)</stage></p>
                        <p>Ugotavljam, da amandma ni bil podprt.</p>
                        <p>Še Zakonodajno-pravna komisija ima tudi za 4. člen. Ker to ni bilo
                           podprto. Za 4. členom se doda nov 4.a člen, ki se glasi: "V 106. členu se
                           dvanajsta točka spremeni tako, da se glasi 12. krši predkupno pravico
                           republike, 40. člen." Vlada Republike tudi to ne sprejema. O tem ni
                           potrebno glasovati.</p>
                        <p>Več amandmajev tu ni bilo. Na glasovanje lahko dam še predlog za izdajo
                           zakona o spremembah in dopolnitvah zakona o naravni in kulturni dediščini
                           s predlogom zakona v celoti skupaj z amandmaji.</p>
                        <p>Kdo je za zakon? <stage>(39 poslancev.)</stage> Je kdo proti? <stage>(2
                              poslanca.)</stage> Se je kdo vzdržal? <stage>(4 poslanci.)</stage></p>
                        <p>Ugotavljam, da je zbor predlog za izdajo zakona s predlogom zakona v
                           celoti, skupaj z amandmaji, sprejel z večino glasov.</p>
                        <p>To točko smo zaključili.</p>
                     </sp>
                  </div>
                  <div ana="#PAR.TDR" n="6">
                     <sp who="#sp.ZupančičJože">
                        <p>Prehajamo na <title>6. TOČKO DNEVNEGA REDA, to je na OSNUTEK ZAKONA O
                              POSEBNIH DAJATVAH PRI UVOZU IN IZVOZU KMETIJSKIH PRIDELKOV IN
                              ŽIVIL</title>.</p>
                        <p>Tu gre seveda samo za prekvalifikacijo. Glede na to, da so v obeh ostalih
                           zborih sprejeli kot osnutek, kaj menite? Predlagam, da v zvezi s to točko
                           sprejmemo ustaljen sklep:</p>
                        <p>Osnutek zakona o posebnih dajatvah pri uvozu in izvozu kmetijskih
                           pridelkov in živil se sprejme. Predlog zakona naj pripravi Vlada
                           Republike Slovenije. Pri pripravi predloga naj predlagatelj prouči in
                           ustrezno upošteva stališča in pripombe delovnih teles.</p>
                        <p>Želi kdo o tem predlogu razpravljati? <stage>(Ne.)</stage></p>
                        <p>Potem vas sprašujem, kdo je za tak sklep? <stage>(31 poslancev.)</stage>
                           Je kdo proti? <stage>(2 poslanca.)</stage> Se je kdo vzdržal? <stage>(8
                              poslancev.)</stage></p>
                        <p>Ugotavljam, da je zbor predlagani sklep sprejel z večino glasov.</p>
                     </sp>
                     <stage type="time">(Seja je bila <time to="1992-03-27T11:27:00"
                           xml:id="stage.t.4">končana 27. marca 1992 ob 11.27 uri</time>.)</stage>
                  </div>
               </div>
            </div>
         </div>
      </body>
   </text>
</TEI>
