<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="DZ-1992-VsiZbor-33">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
            <title>33. seja (22. aprila 1992)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Mojca Šorn</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/"
                     >Creative Commons Priznanje avtorstva 4.0 International licenco</ref>
               </p>
            </availability>
            <date when="2016-03-30+02:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:fieldSet1</idno>
                  <title>SKUPNA SEJA VSEH ZBOROV SKUPŠČINE REPUBLIKE SLOVENIJE</title>
                  <title>33. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(22. aprila 1992)</date>
                  </imprint>
               </monogr>
               <ref
                  target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=A41C601779675A2BC1257C9E0024ADAA"
                     >(<date>2016-03-09</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                        xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                        xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Taxonomy za Sejne zapiske sej Skupščine Socialistične republike Slovenije, V-1.1, 2014-12-18, Andrej Pančur -->
         <xi:include xmlns:xi="http://www.w3.org/2001/XInclude" href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2016-03-30+02:00">
            <name>Mojca Šorn</name>: kodiranje <list>
               <item>//stage[@type='time']</item>
               <item>//p/stage</item>
               <item>//docDate</item>
               <item>//timeline</item>
            </list>
         </change>
         <change when="2016-03-30+02:00">
            <name>Mojca Šorn</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2016-03-30+02:00">
            <name>Mojca Šorn</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list rend="simple">
               <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
               <head>(33. seja - 22. april 1992)</head>
               <item>
                  <list rend="ordered">
                     <head>PRED DNEVNIM REDOM:                                      STRAN</head>
                     <item n="1">Ugotavljanje prisotnosti poslancev .................... 1</item>
                     <item n="2">Določanje dnevnega reda ............................... 1<list
                           rend="simple">
                           <head>GOVORNIK:</head>
                           <item>Franc Golija .......................................... 1</item>
                        </list>
                     </item>
                     <item n="3">Sprejem dnevnega reda ................................. 2</item>
                  </list>
               </item>
               <item>
                  <list rend="ordered">
                     <head>DNEVNI RED:</head>
                     <item n="1">Razprava o konstruktivni nezaupnici vladi oziroma o predlogu, da se
                        za novega predsednika vlade izvoli dr. Janeza Drnovška (1. točka dnevnega
                        reda) .............................. 2<list rend="simple">
                           <head>GOVORNIKI:</head>
                           <item>Jožef Školč ........................................... 3</item>
                           <item>dr. Janez Drnovšek .................................... 3</item>
                           <item>Janez Kopač ........................................... 7</item>
                           <item>neidentificiran govornik ............................. 10</item>
                           <item>Anton Tomažič ........................................ 10</item>
                           <item>Jože Zupančič ........................................ 10</item>
                           <item>Ivan Dretnik ......................................... 10</item>
                           <item>Andrej Magajna ....................................... 11</item>
                           <item>Ivan Bizjak........................................... 13</item>
                           <item>dr. Anton Žunter ..................................... 15</item>
                           <item>Anton Tomažič ........................................ 16</item>
                           <item>Zvone Žagar .......................................... 19</item>
                           <item>mag. Ervin Anton Schwarzbartl......................... 20</item>
                           <item>Marjan Podobnik ...................................... 21</item>
                           <item>Ignac Polajnar ....................................... 22</item>
                           <item>Ciril Kolešnik ....................................... 25</item>
                           <item>dr. Rajko Pirnat ..................................... 25</item>
                           <item>Karel Franko ......................................... 26</item>
                           <item>Miloš Urbančič ....................................... 27</item>
                           <item>dr. Jože Magdič ...................................... 27</item>
                           <item>Žarko Pregelj ........................................ 28</item>
                           <item>Emil Milan Pintar .................................... 29</item>
                           <item>dr. Franc Zagožen .................................... 31</item>
                           <item>Franci Feltrin ....................................... 32</item>
                           <item>Ivan Tomše ........................................... 33</item>
                           <item>dr. Ciril Ribičič .................................... 34</item>
                           <item>Franc mag. Kovač ..................................... 35</item>
                           <item>Jaša L. Zlobec ....................................... 36</item>
                           <item>mag. Dušan Semolič ................................... 37</item>
                           <item>Vitomir Gros ......................................... 37</item>
                           <item>Janko Halb ........................................... 41</item>
                           <item>Marcel Štefančič ..................................... 42</item>
                           <item>Peter Jamnikar ....................................... 43</item>
                           <item>Janez Gajšek ......................................... 44</item>
                           <item>Ivan Vodopivec ....................................... 45</item>
                           <item>Andrej Šter .......................................... 46</item>
                           <item>Janko Deželak ........................................ 48</item>
                           <item>Danijel Starman ...................................... 49</item>
                           <item>mag. Angelca Žerovnik ................................ 51</item>
                           <item>Franco Juri .......................................... 51</item>
                           <item>dr. Cvetko Gradišar .................................. 53</item>
                           <item>Franc Ogris .......................................... 54</item>
                           <item>Alojzij Metelko ...................................... 55</item>
                           <item>dr. Peter Glavič ..................................... 55</item>
                           <item>Tone Kramarič ........................................ 56</item>
                           <item>mag. Spomenka Hribar ................................. 58</item>
                           <item>dr. Stanko Buser ..................................... 58</item>
                           <item>Janez Žampa .......................................... 59</item>
                           <item>Štefan Kociper ....................................... 60</item>
                           <item>Ivan Krefl ........................................... 61</item>
                           <item>Darja Lavtižar-Bebler ................................ 61</item>
                           <item>Tone Partljič ........................................ 62</item>
                           <item>Mirko Krajec ......................................... 64</item>
                           <item>Alojz Peterle ........................................ 64</item>
                           <item>dr. Janez Drnovšek ................................... 66</item>
                        </list>
                     </item>
                     <item n="2">Predlog, da Slovenska skupščina naslovi najostrejši apel na
                        Republiko Srbijo, Miloševića in bivšo JLA, da nemudoma ustavijo absurdno
                        uničevanje na tleh suverene države Bosne in Hercegovine<list rend="simple">
                           <head>GOVORNIK:</head>
                           <item>Rudi Šeligo .......................................... 69</item>
                        </list>
                     </item>
                     <item n="3">Odobritev zapisnika 32. skupne seje vseh zborov (2. točka dnevnega
                        reda) ............................. 69</item>
                     <item n="4">Razprava o interpelaciji o delu in odgovornosti ministra za zunanje
                        zadeve dr. Dimitrija Rupla (3. točka dnevnega reda)
                        ............................. 70 </item>
                     <item n="5">Seznam govornikov .................................. II/1</item>
                  </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>SKUPNA SEJA VSEH ZBOROV SKUPŠČINE REPUBLIKE SLOVENIJE (33. seja - 22. april
               1992)</head>
            <castList>
               <head>GOVORNIKI:</head>
               <castItem>STRAN</castItem>
               <castItem>
                  <actor xml:id="sp.BizjakIvan">Bizjak Ivan</actor>
                  .............................................. 13</castItem>
               <castItem>
                  <actor xml:id="sp.BuserStanko">Buser dr. Stanko</actor>
                  ......................................... 58</castItem>
               <castItem>
                  <actor xml:id="sp.DeželakJanko">Deželak Janko</actor>
                  ............................................ 48</castItem>
               <castItem>
                  <actor xml:id="sp.DretnikIvan">Dretnik Ivan</actor>
                  ............................................. 10</castItem>
               <castItem>
                  <actor xml:id="sp.DrnovšekJanez">Drnovšek dr. Janez</actor>
                  .................................... 3, 66</castItem>
               <castItem>
                  <actor xml:id="sp.FeltrinFranci">Feltrin Franci</actor>
                  ........................................... 32</castItem>
               <castItem>
                  <actor xml:id="sp.FrankoKarel">Franko Karel</actor>
                  ............................................. 26</castItem>
               <castItem>
                  <actor xml:id="sp.GajšekJanez">Gajšek Janez</actor>
                  ............................................. 44</castItem>
               <castItem>
                  <actor xml:id="sp.GlavičPeter">Glavič dr. Peter</actor>
                  ......................................... 55</castItem>
               <castItem>
                  <actor xml:id="sp.GolijaFranc">Golija Franc</actor>
                  .............................................. 1</castItem>
               <castItem>
                  <actor xml:id="sp.GradišarCvetko">Gradišar dr. Cvetko</actor>
                  ...................................... 53</castItem>
               <castItem>
                  <actor xml:id="sp.GrosVitomir">Gros Vitomir</actor>
                  ............................................. 37</castItem>
               <castItem>
                  <actor xml:id="sp.HalbJanko">Halb Janko</actor>
                  ............................................... 41</castItem>
               <castItem>
                  <actor xml:id="sp.HribarSpomenka">Hribar mag. Spomenka</actor>
                  ..................................... 58</castItem>
               <castItem>
                  <actor xml:id="sp.JamnikarPeter">Jamnikar Peter</actor>
                  ........................................... 43</castItem>
               <castItem>
                  <actor xml:id="sp.JuriFranco">Juri Franco</actor>
                  .............................................. 51</castItem>
               <castItem>
                  <actor xml:id="sp.KociperŠtefan">Kociper Štefan</actor>
                  ........................................... 60</castItem>
               <castItem>
                  <actor xml:id="sp.KolešnikCiril">Kolešnik Ciril</actor>
                  ........................................... 25</castItem>
               <castItem>
                  <actor xml:id="sp.KopačJanez">Kopač Janez</actor>
                  ............................................... 7</castItem>
               <castItem>
                  <actor xml:id="sp.KovačFranc">Kovač mag. Franc</actor>
                  ......................................... 35</castItem>
               <castItem>
                  <actor xml:id="sp.KrajecMirko">Krajec Mirko</actor>
                  ............................................. 64</castItem>
               <castItem>
                  <actor xml:id="sp.KramaričTone">Kramarič Tone</actor>
                  ............................................ 56</castItem>
               <castItem>
                  <actor xml:id="sp.KreflIvan">Krefl Ivan</actor>
                  ............................................... 61</castItem>
               <castItem>
                  <actor xml:id="sp.Lavtižar-BeblerDarja">Lavtižar-Bebler Darja</actor>
                  .................................... 61</castItem>
               <castItem>
                  <actor xml:id="sp.MagajnaAndrej">Magajna Andrej</actor>
                  ........................................... 11</castItem>
               <castItem>
                  <actor xml:id="sp.MagdičJože">Magdič dr. Jože</actor>
                  .......................................... 27</castItem>
               <castItem>
                  <actor xml:id="sp.MetelkoAlojzij">Metelko Alojzij</actor>
                  .......................................... 55</castItem>
               <castItem>
                  <actor xml:id="sp.neidentificirangovornik">neidentificiran govornik</actor>
                  ................................. 10</castItem>
               <castItem>
                  <actor xml:id="sp.OgrisFranc">Ogris Franc</actor>
                  .............................................. 54</castItem>
               <castItem>
                  <actor xml:id="sp.PartljičTone">Partljič Tone</actor>
                  ............................................ 62</castItem>
               <castItem>
                  <actor xml:id="sp.PeterleAlojz">Peterle Alojz</actor>
                  ............................................ 64</castItem>
               <castItem>
                  <actor xml:id="sp.PintarEmilMilan">Pintar Emil Milan</actor>
                  ........................................ 29</castItem>
               <castItem>
                  <actor xml:id="sp.PirnatRajko">Pirnat dr. Rajko</actor>
                  ......................................... 25</castItem>
               <castItem>
                  <actor xml:id="sp.PodobnikMarjan">Podobnik Marjan</actor>
                  .......................................... 21</castItem>
               <castItem>
                  <actor xml:id="sp.PolajnarIgnac">Polajnar Ignac</actor>
                  ........................................... 22</castItem>
               <castItem>
                  <actor xml:id="sp.PregeljŽarko">Pregelj Žarko</actor>
                  ............................................ 28</castItem>
               <castItem>
                  <actor xml:id="sp.RibičičCiril">Ribičič dr. Ciril</actor>
                  ........................................ 34</castItem>
               <castItem>
                  <actor xml:id="sp.SchwarzbartlAntonErvin">Schwarzbartl mag. Anton Ervin</actor>
                  .............................20</castItem>
               <castItem>
                  <actor xml:id="sp.SemoličDušan">Semolič mag. Dušan</actor>
                  ....................................... 37</castItem>
               <castItem>
                  <actor xml:id="sp.StarmanDanijel">Starman Danijel</actor>
                  .......................................... 49</castItem>
               <castItem>
                  <actor xml:id="sp.ŠeligoRudi">Šeligo mag. Rudi</actor>
                  ......................................... 69</castItem>
               <castItem>
                  <actor xml:id="sp.ŠkolčJožef">Školč Jožef</actor>
                  ............................................... 3</castItem>
               <castItem>
                  <actor xml:id="sp.ŠtefančičMarcel">Štefančič Marcel</actor>
                  ......................................... 42</castItem>
               <castItem>
                  <actor xml:id="sp.ŠterAndrej">Šter Andrej</actor>
                  .............................................. 46</castItem>
               <castItem>
                  <actor xml:id="sp.TomažičAnton">Tomažič Anton</actor>
                  ......................................... 10,16</castItem>
               <castItem>
                  <actor xml:id="sp.TomšeIvan">Tomše Ivan</actor>
                  ............................................... 33</castItem>
               <castItem>
                  <actor xml:id="sp.VodopivecIvan">Vodopivec Ivan</actor>
                  ........................................... 45</castItem>
               <castItem>
                  <actor xml:id="sp.UrbančičMiloš">Urbančič Miloš</actor>
                  ........................................... 27</castItem>
               <castItem>
                  <actor xml:id="sp.ZagoženFranc">Zagožen dr. Franc</actor>
                  ........................................ 31</castItem>
               <castItem>
                  <actor xml:id="sp.ZlobecJašaL">Zlobec L. Jaša</actor>
                  ........................................... 36</castItem>
               <castItem>
                  <actor xml:id="sp.ZupančičJože">Zupančič Jože</actor>
                  ............................................ 10</castItem>
               <castItem>
                  <actor xml:id="sp.ŽagarZvone">Žagar Zvone</actor>
                  .............................................. 19</castItem>
               <castItem>
                  <actor xml:id="sp.ŽampaJanez">Žampa Janez</actor>
                  .............................................. 59</castItem>
               <castItem>
                  <actor xml:id="sp.ŽerovnikAngelca">Žerovnik mag. Angelca</actor>
                  .................................... 51</castItem>
               <castItem>
                  <actor xml:id="sp.ŽunterAnton">Žunter dr. Anton</actor>
                  ......................................... 15</castItem>
            </castList>
         </div>
      </front>
      <body>
         <div ana="#PAR.VsiZbor">
            <head>SKUPNA SEJA VSEH ZBOROV SKUPŠČINE REPUBLIKE SLOVENIJE</head>
            <div ana="#PAR.Seja" n="33">
               <head>33. seja</head>
               <docDate>(<date when="1992-04-22">22. aprila 1992</date>)</docDate>
               <timeline origin="#TL.1" unit="s">
                  <when synch="#stage.t.1" xml:id="TL.1" absolute="1992-04-22T15:05:00"/>
                  <when synch="#stage.t.2" since="#TL.1" absolute="1992-04-22T22:10:00"
                     interval="25500"/>
                  <when synch="#stage.t.3" xml:id="TL.2" absolute="1992-04-22T20:46:00"/>
                  <when synch="#stage.t.4" since="#TL.2" absolute="1992-04-22T20:50:00"
                     interval="240"/>
               </timeline>
               <castList>
                  <castItem>
                     <roleDesc>Sejo je vodil</roleDesc>
                     <actor xml:id="sp.BučarFrance">dr. France Bučar</actor>, <role>predsednik
                        skupščine</role>.</castItem>
               </castList>
               <stage type="time">Seja se je <time from="1992-04-22T15:05:00" xml:id="stage.t.1"
                     >začela ob 15.05 uri</time>.</stage>
               <div ana="#PAR.PredDnevRed">
                  <div ana="#PAR.Prisot">
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Spoštovane poslanke in poslanci! Začenjam 33. skupno sejo vseh zborov
                           Skupščine Republike Slovenije, ki sem jo sklical na podlagi 134. člena
                           Poslovnika Skupščine Republike Slovenije. Najprej ugotovimo sklepčnost.
                           Prosim poslance Družbenopolitičnega zbora, da potrdijo svojo navzočnost!
                           37 navzočih delegatov. Se pravi, da še ni sklepčen.</p>
                        <p>Prosim, Zbor občin? 49 navzočih poslancev. In Zbor združenega dela? 46
                           navzočih poslancev. Še enkrat poskusimo ugotoviti sklepčnost
                           Družbenopolitičnega zbora. 35 navzočih poslancev. Družbenopolitični zbor?
                           47 navzočih poslancev.</p>
                        <p>Na podlagi teh rezultatov ugotavljam, da je seja sklepčna, ker je na seji
                           navzoča večina poslancev iz vsakega zbora.</p>
                     </sp>
                  </div>
                  <div ana="#PAR.DolDnevRed">
                     <sp who="#sp.BučarFrance">
                        <p>Predlog dnevnega reda ste prejeli. Poslance vseh zborov sem s sklicem
                           seje z dne 13.4.1992 obvestil, da bomo na današnji skupni seji glasovali
                           tudi o nezaupnici Vladi na podlagi predloga, ki ga je vložila skupina
                           poslancev 27.3.1992, na podlagi prvega odstavka 116. člena Ustave
                           Republike Slovenije. O tem predlogu ste bili obveščeni že na sejah zborov
                           6.3.1992. Torej predlog je tak, kot vam je bil dostavljen. Želi o
                           predlogu dnevnega reda kdo razpravljati? Prosim, gospod Golja.</p>
                     </sp>
                     <sp who="#sp.GolijaFranc">
                        <speaker>FRANC GOLIJA:</speaker>
                        <p>Spoštovane poslanke in poslanci! Zahtevamo, da na današnji 33. seji vseh
                           treh zborov Skupščine Republike Slovenije ob obravnavi predloga
                           konstruktivne nezaupnice dr. Drnovška, posredujete v razpravo in presojo
                           in odločitev naslednje proceduralno vprašanje, in sicer, ali je možno
                           uvrstiti na dnevni red, obravnavati in odločati o konstruktivni
                           nezaupnici, ne da bi nosilec konstruktivne nezaupnice predložil program
                           kandidata za novega mandatarja vlade, v skladu z določili Poslovnika
                           Skupščine Republike Slovenije.</p>
                        <p>Obrazložitev. Že tretjič v kratkem času se srečujemo z obravnavo
                           konstruktivne nezaupnice brez kakršnihkoli materialov oziroma brez
                           programa kandidata za mandatarja. Če je to kljub protestom Skupščina
                           storila v primeru Voljča in v primeru Bavčarja, se nam zdi popolnoma
                           nevzdržno in v nasprotju s poslovnikom, da bi to dopustila tudi v primeru
                           kandidata dr. Drnovška.</p>
                        <p>Verjamemo namreč, da bi gospod dr. Drnovšek lahko pravočasno pripravil
                           ustrezen program in ga pravočasno posredoval poslancem slovenske
                           skupščine. To bi prav lahko storil, saj bi lahko tisti del svojega
                           dragocenega časa, ki ga je porabil za politično trgovino in usklajevanje
                           strankarskih interesov, raje posvetil pravočasnemu oblikovanju programa.
                           S pravočasno oblikovanim in predloženim programom bi lažje pridobil
                           podporo potrebnega števila poslancev, kot pa z dvomljivimi posli
                           političnih kupčij.</p>
                        <p>Ne glede na takšno naše mnenje pa iz načelnih razlogov odklanjamo takšno
                           metodo izsiljevanja kateregakoli mandatarja in zato zahtevamo, da se
                           omenjeno proceduralno vprašanje razčisti še pred določitvijo dnevnega
                           reda današnje skupne seje.</p>
                        <p>Zaradi spoštljivosti do te skupščine pozivamo dr. Drnovška, da sam
                           predlaga preložitev obravnave njegove kandidature na naslednjo skupno
                           sejo. Do takrat pa nam posreduje svoj program. Naj poskusi postati
                           predsednik vlade na podlagi programa, ne pa političnih kupčij.</p>
                        <p>Meni bi bilo v veselje, če bi dr. Drnovšek razložil, kako misli sanirati
                           javni dolg, kako misli izvesti sanacijo bank, kako misli v tem parlamentu
                           realizirati zakon o privatizaciji in če bi nam to razložil na primeren
                           način, tako da bi bilo prepričljivo, bi ga tudi podprli. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Glede na to, da 116. člen tega posebej ne zahteva, vendarle
                           dajem temu zboru v odločitev, ali glede na to, da nimamo še posebnega
                           programa kandidata za novega mandatarja, dajem na glasovanje to
                           vprašanje. Ali smo pripravljeni danes o tem razpravljati, glede na
                           položaj kot je.</p>
                        <p>Kdo je za predlog? Vidim, da večini ni jasen predlog. Gre za to, ali je
                           ta zbor danes pripravljen razpravljati glede na intervencijo glede
                           proceduralnega vprašanja o tem, da danes vendarle razpravljamo o tej
                           točki, to se pravi, da razpravljamo in glasujemo o novem mandatarju. Ta
                           predlog dajem na glasovanje.</p>
                        <p>Kdo je za? <stage>(106 poslancev.)</stage> Je kdo proti? <stage>(51
                              poslancev.)</stage> Se je kdo vzdržal? <stage>(25
                           poslancev.)</stage></p>
                        <p>Ugotavljam, da je zbor pripravljen danes razpravljati in glasovati o tej
                           točki.</p>
                        <p>Je še kakšno vprašanje glede dnevnega reda? Če ni, dajem ta predlog
                           dnevnega reda na glasovanje.</p>
                        <p>Kdo je za? <stage>(128 poslancev.)</stage> Je kdo proti? <stage>(19
                              poslancev.)</stage> Se je kdo vzdržal? <stage>(24
                           poslancev.)</stage></p>
                     </sp>
                  </div>
                  <div ana="#PAR.DolDnevRed">
                     <sp who="#sp.BučarFrance">
                        <p>Ugotavljam, da je predlog dnevnega reda sprejet, in sicer po naslednjem
                           vrstnem redu. Najprej razpravljamo in glasujemo o konstruktivni
                           nezaupnici po 116. členu. Potem gre za odobritev zapisnika in nato
                           razpravljamo tudi o interpelaciji, ki je bila vložena glede odgovornosti
                           ministra za zunanje zadeve, dr. Dimitrija Rupla.</p>
                        <p>Dnevni red, kot je izglasovan, je naslednji: naprej razprava in
                           glasovanje o konstruktivni nezaupnici po 116. členu. 2. točka je
                           odobritev zapisnika prejšnje seje. In nato interpelacija o delu in
                           odgovornosti ministra za zunanje zadeve, dr. Dimitrija Rupla.</p>
                     </sp>
                  </div>
               </div>
               <div ana="#PAR.DnevRed">
                  <div ana="#PAR.TDR" n="1">
                     <sp who="#sp.BučarFrance">
                        <p>Prehajamo na</p>
                        <p>
                           <title>1. TOČKO DNEVNEGA REDA - RAZPRAVA O KONSTRUKTIVNI NEZAUPNICI VLADI
                              OZIROMA PREDLOGU, DA SE ZA NOVEGA PREDSEDNIKA VLADE IZVOLI DR. JANEZA
                              DRNOVŠKA</title>.</p>
                        <p>Sprašujem predstavnika predlagateljev, skupino poslancev, ali želi v
                           njihovem imenu še kdo posebej obrazložiti predlog. Prosim, gospod
                           Školč.</p>
                     </sp>
                     <sp who="#sp.ŠkolčJožef">
                        <speaker>JOŽEF ŠKOLČ:</speaker>
                        <p>Spoštovani predsednik, hvala za besedo. Poslanke in poslanci! Bom izjemno
                           kratek. Potrebno število dobrih stvari bom povedal na začetku, rubriko
                           slabo, pa bodo, kar ne dvomim, izpolnili poslanci drugih strank.</p>
                        <p>Gospod Drnovšek je rojen 17. maja 1950 v Celju. Je doktor ekonomskih
                           znanosti. Napisal je več znanstvenih razprav s področja
                           kreditno-monetarne politike in mednarodnih finančnih odnosov. V domačih
                           in svetovnih strokovnih krogih je znan kot zagovornik tržne ekonomije in
                           parlamentarne demokracije. Večkrat je bil na specializaciji v tujini, v
                           ZDA in Zahodni Evropi.</p>
                        <p>Drugo, kar je potrebno povedati je, da se je na najvišjih državnih
                           funkcijah takrat zavzemal za vključevanje Jugoslavije in s tem tudi vseh
                           njenih republik v evropske integracijske procese. Doktor Drnovšek je
                           sogovornik funkcionarjev in diplomatov številnih držav Evropske
                           skupnosti, Organizacije združenih narodov in pa tudi finančnih
                           korporacij.</p>
                        <p>Kot član predsedstva in predsednik Predsedstva SFRJ, se je po svojih
                           močeh zavzemal za uveljavljanje demokratičnih procesov, ki so tekli v
                           Sloveniji. Velja omeniti samo še to, da je prvi slovenski politik, ki je
                           bil izvoljen na neposrednih volitvah.</p>
                        <p>Tu pred vami je z vsemi svojimi izkušnjami in pa z med strankarskim
                           sporazumom, ki garantira malo, je pa največ, kar je kdorkoli ponudil tej
                           skupščini v poskusu razreševanja politične krize v Sloveniji. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Sprašujem kandidata za predsednika Vlade, gospoda dr. Janeza
                           Drnovška, če mogoče želi besedo? Prosim.</p>
                     </sp>
                     <sp who="#sp.DrnovšekJanez">
                        <speaker>DR. JANEZ DRNOVŠEK:</speaker>
                        <p>Spoštovane poslanke in poslanci! Gospodarske razmere v Sloveniji so vedno
                           bolj neugodne za prebivalstvo. Padajoča proizvodnja, nezaposlenost,
                           inflacijska stopnja, ki grozi, da bo ušla iz vajeti, nepričakovana
                           trgovinska presežka v prvih letošnjih mesecih tako v trgovanju z
                           evropskimi državami, kot v trgovanju z nekdanjimi jugoslovanskimi
                           republikami, proračunski primanjkljaj, izgube v gospodarstvu, niso
                           znanilci uspešne in skladne gospodarske politike.</p>
                        <p>Gospodarsko politični instrumentarij, ki ga uporabljajo poglavitni
                           nosilci gospodarske politike, izraža razpršenost in neskladnost sprejetih
                           odločitev. V obstoječi paleti delnih politik in gospodarsko političnih
                           ciljev posameznih ustanov, ki celo v tej skupščini sprejetih sklepov o
                           politiki v letošnjem letu ne jemljejo kot preveč obvezujoče, so globalne
                           gospodarske razmere podvržene stalnim grožnjam nenadnih sunkov domačega
                           izvora.</p>
                        <p>Politično suverenost smo pridobili in vedno večji del sveta jo priznava.
                           Vendar zunanje in notranje gospodarske okoliščine Sloveniji niso preveč
                           naklonjene. Svet je v gospodarski recesiji, ki številna podjetja
                           razvitega sveta spravlja v resne težave. Hkrati se v državah bivšega
                           socializma, v centralni in Vzhodni Evropi soočajo s podobnimi problemi
                           kot Slovenija. Vsi želijo hitro gospodarsko preobrazbo, prodor na zahodne
                           trge, zahodni kapital, vključitev v evropske integracije.</p>
                        <p>Obenem pa so se slovenski trgi na prostoru bivše jugoslovanske države
                           bistveno zožili. Dejstvo, da smo na samem robu območja, ki je postalo eno
                           izmed svetovnih kriznih žarišč in posledic, ki jih zato čutimo, se v
                           Sloveniji premalo zavedamo. To žarišče meče svojo senco tudi na nas.</p>
                        <p>Poleg vojne, ki spremlja nastajanje novih držav, spremljajo te procese
                           tudi siceršni ukrepi držav, ki so usmerjeni na prevzemanje nadzora nad
                           domačim trgom in v zapiranje pred tujimi gospodarskimi subjekti. Očitno
                           je, da Slovenija niti v svetu niti na območju nekdanje skupne države ne
                           more računati na kakršenkoli privilegiran položaj. Svoje mesto si bo
                           morala sama izboriti s trdim delom in s krepitvijo svoje pogajalske
                           pozicije.</p>
                        <p>Poleg vsega tega naše razmere zapletajo nerešena vprašanja o dediščini
                           bivše skupne države. Številna formalna razmerja, ki so bila vezana na
                           nekdanje jugoslovanske pogodbe, bo potrebno urediti na novo. Pri tem je
                           na prvem mestu finančno vprašanje, razdelitev bivših jugoslovanskih
                           dolgov, ureditev odnosov z zahodnimi bankami, državnimi in meddržavnimi
                           finančnimi institucijami.</p>
                        <p>Slovenska finančna pozicija še danes ni jasna, ne v odnosu do zahodnih
                           držav in ne v odnosu do novih državnih tvorb na ozemlju nekdanje
                           Jugoslavije. Potreben bo izjemen napor, da razčistimo in na novo odmerimo
                           svoje odnose z mednarodno finančno skupnostjo in z nekdanjimi
                           jugoslovanskimi republikami. Naša podjetja, naše banke tarejo številne
                           izgube iz preteklosti. Finančni sistem je močno deformiran. Zaradi
                           nerešenih vprašanj in izgub iz preteklosti ne more normalno delovati in
                           zagotavljati našim podjetjem pogojev v borbi za zahtevna tržišča po svetu
                           in tudi ne razvojnih možnosti. Nerešena so temeljna-lastninska in
                           upravljalska razmerja. Pravila igre so nejasna tako našim kot tujim
                           podjetnikom. V takšni situaciji vsakdo išče svoje načine za preživetje,
                           pri čemer velikokrat ne vemo, kaj se z družbeno lastnino dejansko dogaja,
                           v kaj in na kak način se pretvarja.</p>
                        <p>Naša vlada in naša skupščina sta se v preteklem obdobju trudili, da
                           najdeta izhod iz takšne situacije vendar pravih rezultatov ni.
                           Zapletenost trodomnega skupščinskega odločanja in hkratna velika
                           politična razcepljenost se izražata v počasnosti in neučinkovitosti
                           reševanja ključnih problemov, s katerimi se sooča Slovenija na
                           gospodarskem področju. V parlamentu ni več večinske koalicije, Vlada ima
                           le manjšinsko podporo, tako da je možnost učinkovitega delovanja bistveno
                           zmanjšana. Očitno je, da bi bil edini pravi izhod iz nastale politične
                           situacije v čimprejšnjih volitvah, ki bi pokazale novo politično realnost
                           ter v novem parlamentu, skladno z novo ustavo, ki bi omogočil
                           učinkovitejše odločanje in hitrejše reševanje opisanih težav.</p>
                        <p>Vendar tudi pogovori o volitvah potekajo zelo počasi. Znašli smo se v
                           razmerah, ko ni premikov v nobeno smer, ko se ljudi polašča vedno večje
                           nezadovoljstvo in brezperspektivnost. V takšni situaciji sem se skupaj s
                           poslanci Liberalno demokratske stranke odločil, da ponudimo tej skupščini
                           v razpravo in odločanje konstruktivno nezaupnico sedanji Vladi in
                           predlog, da sam prevzamem mandatarstvo oz. sestavo nove vlade.</p>
                        <p>Ne bom skrival, da bi mi bilo ljubše, če bi do nove vlade oz. do novega
                           mandatarstva prišlo na podlagi novih volitev. Ne glede na dejstvo, da nas
                           od tega deli morda le pol leta, sedanje razmere ne prenesejo odlašanja in
                           z njim povezane izgube časa. Odločitev o konstruktivni nezaupnici in z
                           njo povezana odgovornost je pred vami. Na vas je, da odločite, ali boste
                           zavrnili tudi to priložnost, da pride do sprememb, ki so nujne in
                           potrebne.</p>
                        <p>Kaj ponujam v primeru če podprete naš predlog.</p>
                        <p>Prvič. Nobenih čudežev, pač pa skrajno resno angažiranje pri reševanju
                           zlasti gospodarskih težav. Zavedam se, da bo z zamenjavo Vlade rešen le
                           del problema. Še vedno ostaneta tako možnost težavnega in počasnega
                           odločanja v Skupščini, kot tudi nujnost čim prejšnjih volitev. V tem času
                           bosta Vlada in Skupščina morali okrepiti svoje kredibilnosti in
                           avtoriteto. Zagotavljam, da si bom s svojo vlado prizadeval za čim
                           hitrejšo izvedbo volitev in s tem za oblikovanje tiste mere politične
                           stabilnosti, ki je potrebna za izhod iz krize.</p>
                        <p>Drugič. Zavzel se bom da z različnimi interesi usklajen koncept
                           lastninske preobrazbe, pri katerem ste v zadnjem času intenzivno
                           sodelovali, končno zaživi in doživi hitro praktično uporabo. Pri tem bom
                           skrbel, da bo ta koncept povezan in umeščen med druge, nič manj pomembne
                           probleme preobrazbe slovenskega gospodarstva, ki se nanaša na odnose med
                           delodajalci in delojemalci, razmejevanje državnega od drugih narodno
                           gospodarskih sektorjev, prestrukturiranje bančnega in finančnega
                           sektorja, odpiranje gospodarstva. Skratka problemov, katerih reševanje
                           vpliva na povečanje vsesplošne učinkovitosti in konkurenčnosti
                           slovenskega gospodarstva.</p>
                        <p>Tretjič. Povezal bom, če ne bo šlo drugače, tudi s pomočjo nujne
                           spremembe nekaterih zakonov, delovanje obstoječih ustanov, ki so
                           zadolžena za posamezne dele gospodarske politike ter ustanov, ki so bile
                           oblikovane zaradi potrebnega finančnega prestrukturiranja podjetij in
                           bank. Odpraviti nameravam njihovo prevečkrat izkazano nagnjenost k
                           posamičnemu in neskladnemu delovanju. Obstoječe rešitve ne zagotavljajo
                           natančne in nedvoumne delitve področja njihovega dela odnosa do drugih
                           ustanov sistema, zlasti Vlade, nadzora nad upravljanjem njihove
                           dejavnosti ter njihove odgovornosti. Iniciral bom izdelavo premoženjske
                           bilance države kot enega od pogojev za odgovorno in razvidno delovanje
                           države tako v tekoči gospodarski politiki, kakor pri procesih lastninske
                           preobrazbe.</p>
                        <p>Zagotovil bom učinkovitejšo tekočo gospodarsko politiko, povezal in
                           skrbel za skladnost njenih sestavnih delov. Vodilo in cilj moje politike
                           bo, da morajo država in njene finance postati dejavnik stabilizacije
                           slovenskega gospodarstva pri njegovem prehodu v normalno tržno in odprto
                           gospodarstvo. Vlada in Banka Slovenije bosta morali preveriti in proučiti
                           gospodarske, politične usmeritve, ki jih sledita in uskladiti denarno,
                           kreditno in tečajno politiko na eni strani s fiskalno dohodkovno, cenovno
                           in trgovinsko politiko na drugi strani. To usklajevanje je potrebno
                           toliko bolj, ker so ukrepi, ki jih lahko sprejema Vlada, proceduralno in
                           časovno zahtevnejši, vrzeli, ki nastajajo zaradi različnih možnosti
                           sprotnega ukrepanja pa se lahko premagujemo le s skupnim načrtovanjem
                           gospodarske politike, medsebojnim usklajevanjem in skupnim
                           delovanjem.</p>
                        <p>Proračun je sprejet, čeprav ni zaprt. Pravice na trošenje so razdeljene
                           in prav kmalu se lahko zgodi, da bodo izsilile nenačrtovano velik
                           primanjkljaj. Vztrajal bom na smotrni in zakoniti uporabi javnega
                           denarja. Če bom ocenil, da bodo potrebne hitre in odločne poteze za
                           uskladitev proračunske politike in javnih izdatkov v celoti z gibanji na
                           ostalih področjih, bom zahteval posebna pooblastila vladi.  Potrebni
                           posegi v gospodarsko strukturo in gospodarsko politiko, kakor tudi
                           razmere v našem okolju, ne dovoljujejo prevelikega optimizma in bile bi
                           neodgovorne obljube v hitrem povečevanju gospodarske aktivnosti in
                           zaposlenosti.</p>
                        <p>Čas do volitev je možno in smotrno izrabiti za ustavitev negativnih
                           trendov. Ustavitev negativnih trendov pomeni predvsem odločno
                           protiinflacijsko politiko. Ta ne zahteva le restriktivne denarne in
                           kreditne politike, temveč tudi politiko proračuna in javnega sektorja v
                           celoti, ki bo skladna s politiko tečaja tolarja, s politiko finančnega
                           restrukturiranja podjetij in bank, s plačilno bilančno politiko
                           zmanjševanja teže domačih zaščitenih monopolov. Pri tem se bom naslonil
                           na zamisel socialnega partnerstva in z njegovo pomočjo sooblikoval
                           protiinflacijsko politiko dohodka ter v predsanacijskih in sanacijskih
                           postopkih iskal rešilne priložnosti številnim podjetjem, ki so se znašla
                           v težavah zaradi zunanjih vzrokov. S tem bi lahko vplivali na ustavitev
                           naraščanja nezaposlenosti ter na sprejemanje dodatnih ukrepov za
                           spodbujanje gospodarskih dejavnosti, ki bodo omogočale rast zaposlovanja.
                           Vlada bo posebno pozornost namenila vsem možnostim za povečevanje
                           zaposlovanja in bo spodbujala samostojno delo, nastajanje malih podjetij,
                           delno zaposlovanje in samozaposlovanje.</p>
                        <p>Vladna politika spodbujanja in izkoriščanja kreativnih potencialov naših
                           ljudi bo temeljila na enakopravnem sodelovanju žensk pri razreševanju
                           gospodarskih in družbenih problemov. Čeprav je zadolževanje v tujini
                           zaenkrat bolj želja kot pa objektivna možnost, bomo skrbno pretehtali
                           pravo mero zadolževanja države v tujini, zlasti njeno vstopanje v tista
                           razmerja, v katera morajo vstopiti banke in podjetja ter makroekonomske
                           posledice zadolževanja. O tem, da bo potrebno temeljito in skrbno
                           proučiti odločanje o zadrževanju v tujini, ne govorijo le nerešena
                           vprašanja izdelitvene bilance preteklega skupnega življenja, temveč tudi
                           navidezno, vnovično spontano nastajanje presežka v menjavi z nekdanjimi
                           jugoslovanskimi državami. Ob povsem neurejenih odnosih s temi državami si
                           ne moremo privoščiti presežka v medsebojni menjavi, ki bi ga financirali
                           z lastnim zadolževanjem v tujini ali z domačimi sredstvi, ki jih
                           potrebujemo za finančno preobrazno podjetij in bank. Gotovo je tudi to,
                           da bo v tej luči potrebno preveriti in spremeniti tudi politiko tečaja
                           tolarja ter elemente trgovinske in drugih politik, ki take tokove
                           spodbujajo in omogočajo.</p>
                        <p>Svetli dnevi naše zunanje politike so v glavnem mimo. Veliki dogodki in
                           mednarodna priznanja ne bodo več mogli biti v ospredju naše mednarodne
                           dejavnosti. Potrebujemo resno in vsakodnevno angažiranje pri pripravi in
                           sklepanju mednarodnih aranžmajev, tako z Evropsko skupnostjo kot z
                           drugimi mednarodnimi institucijami, zlasti finančnimi. Urgentno bo
                           nadaljnje razreševanje trgovinskega vprašanja z nekdanjimi
                           jugoslovanskimi republikami. Pri tem opozarjam na odsotnost jasne vizije
                           in strategije Slovenije v gospodarskih integracijah s tujino. Do sedaj
                           izražene preference so bile bolj plod improvizacij, nastalih v razmerah
                           iskanja izhoda iz jugoslovanske krize, kot pa izraz premišljenih in
                           razdelanih državnih in gospodarskih interesov.</p>
                        <p>Nenazadnje pri oblikovanju razvojnih vizij in iskanju razvojnih strategij
                           pri odpravi neželjenih posledic preteklega razvoja bo ena od temeljnih
                           vodil vlade skrb za ekološko uravnotežen in okolju primeren razvoj. Vlada
                           bo skrbela za čimprejšnjo zaokrožitev pravne ureditve varstva okolja.
                           Vlada bo opredelila prometno in transportno ter komunikacijsko politiko
                           in začela uresničevati sprejeto resolucijo o pomorski usmeritvi
                           Slovenije. Pri tem bo sledila naravnim in prometnim možnostim in
                           interesom ter potrebam slovenskega gospodarstva pri njegovem
                           preusmerjanju na nove trge. To področje bo eno izmed prioritet v
                           delovanju vlade.</p>
                        <p>Pri zagotavljanju enakopravnih pogojev življenja in dela pripadnikom
                           italijanske in madžarske narodne manjšine bo tudi nova Vlada dosledno
                           spoštovala, izvajala in zagotavljala mednarodno sprejete standarde in
                           obveznosti in se maksimalno angažirala pri razreševanju vseh odprtih
                           manjšinskih vprašanj.</p>
                        <p>Gospe poslanke in gospodje poslanci! Prepričan sem, da bo uresničitev
                           začrtanih korakov bistveno prispevala k naši gospodarski in politični
                           krepitvi. Ne bom govoril o tehničnih vidikih izvajanja navedenih nalog.
                           Vsi se zavedamo, da so razmere težke in da je prevzem Vlade v takšnih
                           okoliščinah izredno tvegano dejanje. Pripravljen sem prevzeti ta rizik.
                           Če pri tem podjetju ne bom uspešen, se zavedam posledic. Ne želim vas
                           posebej prepričevati in vplivati na vas z obljubami, vsi vemo, za kaj
                           gre. Prepričan sem, da je vsak od vas na to sejo prišel odločen in z
                           jasno predstavo o tem, kaj storiti. Če bo rezultat glasovanja pozitiven -
                           torej če boste podprli mojo kandidaturo, potem vas sedaj v svojem in v
                           imenu posameznikov, ki so oz. bodo izrazili pripravljenost za sodelovanje
                           v moji vladi, že danes pozivam k sodelovanju, da v korist Slovenije
                           skušamo najti minimalno medsebojno razumevanje, ki nam bo omogočilo tiste
                           skupne poteze, ki bodo Slovenijo potegnile iz brezna hude gospodarske in
                           socialne krize. Če pa bo vaše glasovanje negativno in ne boste podprli
                           moje kandidature, potem nam preostaja upanje, da se čimprej srečamo na
                           volitvah. Hvala. <stage>(Aplavz.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Odpiram razpravo. Prosim poslance, ki želijo razpravljati, da
                           se prijavijo. Torej začenjam razpravo, prvi se je prijavil k besedi Janez
                           Kopač, prosim.</p>
                     </sp>
                     <sp who="#sp.KopačJanez">
                        <speaker>JANEZ KOPAČ</speaker>
                        <p>: Hvala za besedo. Vsa ta gneča pred predsedujočim me je spomnila na to,
                           da bi predlagal proceduralni sklep, da se omejijo razprave na 5 minut in
                           predsedujoči, <stage>(aplavz)</stage> upam, da boste, preden bi bil
                           kakšen konkreten problem s kakšnim imenom in priimkom. No želel sem samo
                           podati še nekaj poudarkov v zvezi s smislom prehodne Vlade, kajti vsi
                           pravijo, da bi Vlada bila prehodna, in pri tem se bom strogo poskušal
                           omejiti od kritike delovanja obstoječe Vlade, kajti mislim, da to ni
                           konstruktivno in apeliram na vse govorce, ki bodo še prišli za ta oder
                           danes, da se žolčnih podrobnosti vzdržijo. Upam, da bo ta moj poziv
                           naletel na odprta ušesa. Enkrat, ko smo - lahko rečem z mojo veliko
                           pomočjo sprejeli republiški proračun, smo ga sprejeli ravno na podlagi
                           strpnosti, ki upam, da bo tudi danes tukaj prisotna.</p>
                        <p>Ključna slovenska problema v tem trenutku sta zmanjševanje gospodarske
                           aktivnosti, zaradi česar se seveda povečuje tudi brezposelnost in pa
                           inflacija, ki nikakor ne pade. Inflacija je s tem problemom le delno
                           povezan problem, in to predvsem v tistem smislu, da se vsi obstoječi
                           stroški vzdrževanja tako drage države, kot tudi socialnega miru,
                           prenašajo na tiste gospodarske subjekte, ki še prenašajo neko proizvodnjo
                           in še vzdružujejo nacionalno ekonomijo pri svojem življenju. Zato se mi
                           zdi ključno za to prehodno vlado, poleg tega, da zastavi neke reforme  v
                           skladu z vizijo, ki jo je pravkar predstavil gospod dr. Drnovšek, da
                           svoje sile usmeri predvsem v dve smeri. Torej v zaustavitev upadanja
                           obstoječih gospodarskih aktivnosti in pa v širitev novih dodatnih
                           aktivnosti, ki jih je s celo vrsto drobnih inštrumentov, vendar
                           pomembnih, v skladu ali pa po sledeh vizije, ravnokar predstavljene, moč
                           storiti. Zato se mi zdi, da je najpomembnejši ukrep za ohranitev
                           obstoječega obsega gospodarske aktivnosti zmanjševanje stroškov
                           obstoječih aktivnosti in pri stroških so predvsem pomembni dragi krediti,
                           ki jih ta vlada lahko, in jih menda bo, pozdravi skozi proces sanacij
                           bank, skozi vključitev banke v multilateralno kompenzacijo, skozi
                           omogočanje trgovanja s tujimi vrednostnimi papirji na Ljubljanski borzi
                           vrednostnih papirjev in skozi celo vrsto drobnih inštrumentov, ki to
                           omogočajo. Drugi način ali pa druga pot za zmanjševanje stroškov
                           obstoječih aktivnosti je zmanjševanje stroškov dela in zmanjševanje
                           socialnih tenzij, ki se pojavljajo v zvezi s stroški dela. Pri tem
                           posebej poudarjam, da je moč znižati socialne tenzije v zvezi s stroški
                           dela na vrsto konkretnih načinov in eden od njih je bil tukaj že
                           mnogokrat obravnavan, gre za znižanje cene hrane, pa ne zaradi krivde
                           proizvajalcev, ampak predvsem zaradi krivde trgovskih marž. No, tudi
                           navsezadnje so prispevki za socialno varnost - vsi trije, ki jih poznamo
                           - imajo manevrski prostor za svoje znižanje, imajo ga zato, ker je možno
                           z njimi vzpostaviti racionalnejšo obliko sistema, ki ga pokrivajo in s
                           katerim se financirajo. No in pa kot tretja oblika stroškov obstoječih
                           gospodarskih aktivnosti, ki jih je moč znižati, so pa stroški države, in
                           to neposredni stroški države. Ker če govorimo, da so socialni prispevki
                           posredni stroški, potem so neposredni stroški davki. Pri davkih je
                           problem s prometnim davkom, ker je premalo učinkovit, ker moramo iti na
                           pot davka na dodano vrednost in s to reformo je potrebno začeti takoj, da
                           se jo lahko pripravi do začetka prihodnjega leta. Potem je problem z
                           davki v premajhnem izterjevanju, spet ponovno poudarjam, prometnega davka
                           in pa cele vrste davščin, ki se danes nekontrolirano odlivajo v sfero
                           sive ali črne ekonomije. In vse to je moč izboljšati. Moč je znižati
                           stroške države, da se obstoječi davčni viri ali pa obstoječi viri
                           financiranja države razbremenijo svoje funkcije. Stroške države je moč
                           znižati z uvajanjem koncesij kot inštrumenta delovanja javnega sektorja,
                           tako gospodarskega sektorja kot sektorja družbenih dejavnosti, z
                           učinkovitejšim izrabljanjem inštrumenta blagovnih rezerv, z
                           racionalizacijo državne uprave, ki je navsezadnje tudi zahteva te
                           skupščine že precej dolgo časa in pa z vrsto drugih konkretnih
                           dejanj.</p>
                        <p>Vlada sama bo in mora in naj bi skozi različne inštrumentarije
                           spodbujanja spodbujala prestrukturiranje gospodarstva. Pri tem je odprta
                           možnost ustanovitve ali pa, rekel bom ustanovitve sklada za
                           prestrukturiranje in revitalizacijo gospodarstva. Pri tem je možno, da
                           vsak proračunski transfer pogojuje z navedbo standardov iz skupine ISO
                           9.000, ki bodo od 1.1. prihodnjega leta imperitiv za poslovanje s
                           podjetji iz Evropske gospodarske skupnosti, česar smo se do sedaj premalo
                           zavedali, kajti čas se nezadržno izteka in je možno povečati oz.
                           zaustaviti zmanjševanje gospodarske aktivnosti skozi različne oblike
                           stimulacije, motivacije in ena od njih - posebej tukaj izpostavljena, je
                           bila privatizacija, ki je vsekakor na prvem mestu v kakršnih koli
                           strukturnih reformah.</p>
                        <p>Poleg tega, da je moč znižat stroške obstoječih gospodarskih aktivnosti,
                           kar bo zagotovo vplivalo na zniževanje stopnje inflacije, ki se nikakor
                           ne more znižati tudi zaradi nekoordiniranosti in včasih kakšne osebne
                           konfliktnosti med obstoječimi strukturami v Vladi in pa v Banki
                           Slovenije, pa lahko Vlada vpliva na zelo različne načine, zelo konkretne,
                           na celo vrsto novih aktivnosti, ki bodo zmanjšali obseg brezposelnosti.
                           Pri tem naj mimogrede omenim proračunske tenderje, ki smo jih ravnokar
                           zapisali v zakon o proračunu prvič, mislim, po drugi svetovni vojni v
                           novejši zgodovini Slovenije in ki bodo vsekakor zelo pozitivno vplivali
                           na to, da bodo zmagovali tisti, ki ponujajo več in bolje in ceneje. Tukaj
                           so velike možnosti sodelovanja s trgi bivše Jugoslavije, ki je - pokazalo
                           se je - pomemben gospodarski partner še vedno in pa morda je bilo tam
                           namenjeno premalo pozornosti. Sektor ekonomskih odnosov s tujino bo
                           postal ključen in bo prispeval k povečevanju izvoza, ki je imperativ za
                           preživetje kateregakoli večjega slovenskega podjetja. Potrebna nam je in
                           možna je v zelo kratkem času krepitev novih finančnih institucij, ki so
                           sposobne dolgoročnega financiranja, kot npr. pokojninski sklad, pa
                           zavarovalnice itn.</p>
                        <p>Ker sem sedaj že sam prekoračil tisto mejo, ki sem jo predlagal na
                           začetku, bom končal. Hotel sem poudariti samo nekaj konkretnosti, ki so
                           možne v zelo kratkem času in ki spodbujajo upanje. Omenil bi samo -
                           dovolite mi - tri, štiri stavke. Prvi je ta: Reševanje opisanih težav,
                           bodo rekli mnogi, je v skladu s programom prestrukturiranja, strukturnega
                           prilagajanja in gospodarske politike v letu 1992, ki smo jo v tem
                           skupščini celo sprejeli. Res je, vendar ta vlada na žalost zaradi
                           različnih težav tega programa ni mogla učinkovito izpeljevati. V tem je
                           ravno smisel prehodne vlade: zbuditi intelektualne potenciale, ki čakajo;
                           zaustaviti apatijo, ki obstaja; preprečiti vrsto slabih potez z boljšimi
                           odnosi; uskladiti politiko z drugimi nosilci ekonomske  politike in tako
                           omogočiti nov začetek razvojnega cikla, ki je v Sloveniji možen, možen je
                           še letos in možen je mislim, da pod to novo vlado in pod tem programom,
                           ki ga je predstavil doktor Drnovšek. Hvala lepa in oprostite za šest
                           minut.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Moram ugotoviti, da je govornik točno za sto procentov prekoračil svoj
                           lastni predlog. <stage>(Smeh.)</stage> Jaz pa vendarle sprejemam njegov
                           predlog, glede na to, da je prijavljenih 38 razpravljalcev, da bi omejili
                           na 5 minut, če ste za to. Dajem ta predlog na glasovanje. Prosim!</p>
                     </sp>
                     <sp who="#sp.neidentificirangovornik">
                        <speaker>NEIDENTIFICIRAN GOVORNIK:</speaker>
                        <p>Gospod predsednik mislim, da to ne bi bilo v redu, kajti bila bi izjema,
                           sedajle je predlagatelj govoril 10 minut, ostali naj pa potem samo 5
                           minut. Poleg tega bi rad povedal, da gre za splošno politično debato in
                           najmanj vsaka stranka mora imeti več časa. Pet minut ni dovolj. Če bi se
                           to zgodilo, potem se nam slabo piše, to bi pomenilo, da se nam, poslancem
                           že zapirajo usta.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Torej v vsakem primeru dam jaz predlog na glasovanje. Najprej dajem na
                           glasovanje predlog, da omejimo razpravo na pet minut za posameznega
                           razpravljalca.</p>
                        <p>Kdo je za? <stage>(110 poslancev.)</stage> Je kdo proti? <stage>(20
                              poslancev.)</stage>  Se je kdo vzdržal? <stage>( 17
                              poslancev.)</stage></p>
                        <p>Ugotavljam, da je ta predlog sprejet s komentarjem, da je pač volja tega
                           zbora odločilna, kako se bomo ravnali in obnašali.</p>
                        <p>Moram še to povedati, če smo se sedaj odločili za pet minut, dosledno bom
                           vztrajal pri tem in ne me potem obdolžiti diktatorstva, če bom jaz
                           vsakemu besedo vzel. Prosim gospod.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Gospod predsednik, dvignil sem roko predno smo glasovali o tem zadnjem
                           predlogu. Predlagam, da imajo vodje poslanskih klubov vseeno malo daljši
                           čas in to sem hotel prej predlagati. Vodjem poslanskih klubov 10 ali 15
                           minut, ostalim diskutantom pa 5 minut. To je moj predlog.</p>
                     </sp>
                     <sp who="#sp.ZupančičJože">
                        <speaker>JOŽE ZUPANČIČ:</speaker>
                        <p>Jaz se strinjam s tem, samo dajmo malo širše. Za tistega, za katerega se
                           stranke odločijo. Eden naj bo, ampak za tistega, za katerega se v stranki
                           odločimo.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Predlog je bil alternativno podan 10 ali 15 minut. Torej,
                           dajem predlog na glasovanje, da vodje strank oziroma tisti, ki govori v
                           imenu stranke, ima na voljo 10 minut. Dajem ta predlog na glasovanje.</p>
                        <p>Kdo je za? <stage>(124 poslancev.)</stage> Je kdo proti? <stage>(5
                              poslancev.)</stage> Se je kdo vzdržal? <stage>(8
                           poslancev.)</stage></p>
                        <p>Ugotavljam, da je ta predlog sprejet.</p>
                        <p>Nadaljujemo razpravo. Besedo ima Ivan Dretnik.</p>
                     </sp>
                     <sp who="#sp.DretnikIvan">
                        <speaker>IVAN DRETNIK:</speaker>
                        <p>Spoštovano predsedstvo, hvala za besedo! Ivan Dretnik, 50. volilna enota,
                           kmetijsko področje, stranka ni važna. Spoštovane poslanke in poslanci,
                           cenjeni visoki gostje in vsi ostali! K razpravi sem se namenoma prijavil
                           med prvimi zato, ker upam, da bodo moje preproste misli le vplivale na
                           čim krajše razprave, zato se oproščam, če bom jaz sam kot predlagatelj
                           govoril 5 frizerskih minut. Danes imamo pred seboj že tretjo isto nalogo.
                           V tretje gre rado. Zato se bojim, da bi mi tudi danes v tretje ponovili
                           cirkus. Tako je namreč naše zadnje razprave pri obeh nezaupnicah ocenila
                           javnost, ki naše delo in tudi obnašanje budno spremlja. To kritiko moramo
                           sprejeti, kajti naše obnašanje je res takšno, saj smo pri teh razpravah
                           dobesedno prali samo umazano perilo. Nekateri pa so se posluževali
                           najrazličnejših argumentov od nizkih udarcev, latinskih izrekov,
                           svetopisemskih zgodb do Butalcev. Če vprašate mene, bom te argumente
                           komentiral tako: nisem športnik, toda vem, da nizki udarci niso
                           dovoljeni. Latinščina mi ni poznana, pač nisem šolan človek, malo bolj,
                           ampak ne tako preveč so mi poznane svetopisemske zgodbice. Še najbolj pa
                           so mi poznane zgodbe o Butalcih. Ljudje smo različni, jaz imam namreč to
                           lastnost, da se prav dobro zapomnim kakšno neumnost. Zato vam še danes,
                           čeprav sem te zgodbice bral pred 60-timi leti, vem povedati, kje je
                           butalska vas. Tri ure hoda za pustno nedeljo imaš, pa si tam. Te zgodbice
                           so me takrat zelo zanimale in privlačile, nisem si pa mogel misliti, da
                           mi bodo še kdaj v življenju tako poučne, še najmanj pa to, da jih bom
                           lahko kdaj uporabil v slovenskem parlamentu. V danem primeru je za nas
                           najbolj aktualna zgodbica, kako so butalci volili župana. Zgodbica je vam
                           poznana, zato je ne bom ponavljal, ampak samo, kaj se mi lahko naučimo iz
                           nje, namreč koliko časa, denarja, jeze in živcev bi mi prihranili, če bi
                           imeli takšno volilno proceduro.</p>
                        <p>Spoštovane poslanke in poslanci! Dve leti se že shajamo v tej hiši. Dve
                           leti že predstavljamo najvišji organ države Slovenije, toda, upam si
                           trditi, da se presneto malo zavedamo odgovornosti in častne funkcije, ki
                           jo mi tu imamo. To pričajo naše delo in naše razprave, ki so nemalokrat
                           takšne, da je mene, odkrito povedano, dobesedno sram stopiti med volivce.
                           Pričakovati je bilo, da bo nas osamosvojitev Slovenije spametovala,
                           streznila, da bo, z oziroma na to, da smo samosvoji, da smo začeli
                           takorekoč od kraja - sami zase, da imamo možnost, da s tistim, kar si
                           bomo prigospodarili, tudi sami razpolagamo, da bo nas to vse skupaj
                           složno vodilo k skupnem delu samo za blaginjo naroda in države. Toda, žal
                           temu ni tako. Statistika pravi, da je nas Slovencev dva milijona. Jaz pa
                           trdim drugače. Slovencev nas ni dva milijona, ampak 50 krat po 40 tisoč,
                           tako se namreč razhajamo in vlečejo vsak na svoj kraj. Tako v vseh sferah
                           družbenega življenja, predvsem pa tu, v parlamentu, ker smo pa najbolj
                           odgovorni za blaginjo naroda. Med samoosvojitvenimi ukrepi smo sprejeli
                           tudi novo državno himno. Prav je, da smo sprejeli preroške misli našega
                           največjega pesnika, naredili pa smo samo eno napako - nismo izbrali prave
                           kitice. Po moje bi bila najbolj primerna ta: Edinost, sreča, sprava k nam
                           naj nazaj se vrnejo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Andrej Magajna.</p>
                     </sp>
                     <sp who="#sp.MagajnaAndrej">
                        <speaker>ANDREJ MAGAJNA:</speaker>
                        <p>Spoštovani! Ali je smotrno, dovolite, menjati mandatarja in izvajati
                           večje rekonstrukcije Vlade. To sem se tudi sam ves čas spraševal in
                           neodvisno od levih in desnih neodvisno takole razmislil. Mnogi menijo, da
                           bi bilo bolje pustiti sedanjo ekipo, saj vsaka zamenjava Vlade zahteva
                           čas za prilagajanje in usposabljanje, kar pa pomeni vsaj za začetek
                           diskontinuiteto, zaostajanje in nove probleme. Že, toda slaba
                           koordinacija med vladnimi resorji in odkrita osebna nesoglasja delo Vlade
                           blokirajo. Kratek stik je na vseh ravneh. Znotraj Vlade, v samem
                           parlamentu in tudi med parlamentom in Vlado. Med parlamentom in Vlado
                           gotovo ne moremo govoriti o uspešni koordinaciji. Zatika se. Nekateri
                           bolj ali manj naivno iščejo razlago v nesramnem parlamentu, ki blokira
                           delo Vlade. Toda očitno gre zaobrnjeno razmerje. Parlament je takšen,
                           kakršen je. Izvoljen je bil na volitvah in je zato legitimen. Vlada pa je
                           samo njegov izvršilni organ in ne obratno. Zato bi morala pripraviti
                           takšne predloge, ki bi dobili v Skupščini zadostno podporo. Če na primer
                           določeno zakonodajo rabimo, potem jo je pač treba pripraviti takšno, da
                           bo šla skozi proceduro. In prav v tem je obrnjeno razmerje. Vlada je
                           poimenovala Skupščino kot glasovalni stroj, ko pa je ta postal
                           premaloštevilen in se je tako začel zatikati, je zgubila živce in začela
                           stvari izsiljevati. Pritiski na parlament so se kar vrstili. Poslanci so
                           bili tarča obtoževanj, veliko se je moraliziralo in idejologiziralo, vse
                           to namesto da bi, kot je normalno v parlamentu, pač ponudila sprejemljive
                           predloge. Tipičen primer za to je zakon o lastninjenju, ki ga je po dolgi
                           poti na čakalni dobi Vlada hotela na hitro speljati skozi proceduro.
                           Posledica tega pa je, da še danes nimamo regulacije, čeprav gre za
                           ključne usodne procese preobrazbe gospodarstva, ki bi jih morali že
                           zdavnaj sprožiti, tako pa imamo divjo privatizacijo ter pravni kaos. Toda
                           tudi ta problem Vlada rešuje na neustrezen način. Namesto da bi
                           vzpostavila mehanizme, ki bi te anamolije odpravili, se pravi, poostrila
                           družbeni nadzor, vodi ideološko gonjo proti direktorjem, potem pa
                           dopušča, da še tiste institucije nadzora, ki smo jih imeli,počasi
                           razpadajo. Na primer od 25 pravobranilcev lani, jih je ostalo na
                           teritoriju Slovenije le še 15, tako da jih številne občine sploh nimajo
                           itd. Ne bom še drugih primerov navajal, da ne bom predolg.</p>
                        <p>Torej, namesto da bi iskali rešitve, je enostavneje krivdo preložiti na
                           mračne sile preteklosti, centre izven parlamentarne oblasti in za lastno
                           neaktivnost iskati opravičila v slabonamernosti drugih. Res je. Oblastni
                           aparat pretekle oblasti še ni prenovljen. Vprašanje pa je, ali bomo
                           prenovo dosegli po demokratični poti in po novih kriterijih, kjer bo
                           odločala sposobnost in stroka, ali bomo stare grehe reševali na star
                           način, z metodo malce drugače obarvanega političnega kadrovanja z
                           nastavljanjem naših ljudi. Ne govorim na pamet. Viška afera z ravnatelji
                           je samo eden izmed mnogih primerov. Po tej metodi bi torej dosegli samo
                           to, da bi, še preden bi dokončno ukinili en monopol, nastali novi centri
                           moči, ki bi bili enako izključujoči. Vse takšne metode dobivajo netivo v
                           umetni polirizaciji družbe, na naše in vaše, zdrave in poštene pri nas
                           ter slabonamerne na drugi strani.</p>
                        <p>Polarizacija obstaja v vsaki družbi. Vsekakor pa ni tako kontrastna, kot
                           bi jo nekateri hoteli prikazati. Ravno tu je iskati razlog za oteženo
                           funkcioniranje Vlade in političnega sistema na sploh. Ta je preobremenjen
                           z velikimi strukturnimi procesi. Osnovna vloga parlamenta, da jih uzakoni
                           in spravi v življenje, je zaradi razdvajanj dodatno otežena ali celo
                           onemogočena. Namesto da bi v teh kriznih časih poiskali čim širši narodni
                           konsenz, strnili znanje in moči ter iskali optimalne rešitve ali tretjo
                           alternativo, se parlament izgublja v neproduktivnih polemikah. Ravno za
                           kompromise in tretjo alternativo v teh razdeljevanjih, ni prostora.
                              <stage>(Porabili ste pet minut.)</stage> Za tako kontrastno
                           polirizacijo pri nas tudi ni prave zgodovinske osnove. Družbena prenova
                           se ni začela z Demosom in z njim je le sodu izbila dno. S svojimi
                           koreninami sega daleč nazaj. Prenova je potekala tudi znotraj partije.
                           Dostikrat se sliši v naši Skupščini: "S komunisti pa že ne bomo
                           sodelovali." Ali pa: "Pri skupni vladi se ognimo levega in desnega
                           ekstrema." Torej SDP-ja in krščanskih demokratov. Kdo so danes komunisti?
                           Kdo je levi in desni ekstrem? Takšna delitev je kontraproduktivna. Pelje
                           stran od narodnega sporazuma, poleg tega pa ima v sebi tudi veliko
                           licemerstva. Koliko bivših članov partije je pristalo v Demosu. To vsi
                           vemo. Nekateri so pustili vrste v času razsvetljenstva, lastnega
                           razsvetljenstva, nekateri pa šele, ko so se razmere obrnile in ko so
                           zaslutili, da bo treba hitro preskočiti drugam. Pravzaprav bi morali biti
                           prenovitelji Demosu hvaležni, saj se je skozi Demos partija kar ustrezno
                           prečistila, mislim, znebila se je številnih aparatčikov in karieristov.
                           Tako da se lahko upravičeno vprašamo, kje je danes več tovrstnih
                           komunistov, pri Ribičičevi SDP ali na primer v Pučnikovi
                           socialdemokratski stranki. Zaključujem.</p>
                        <p>Torej, namesto da bi polarizacijo v teh kriznih razmerah presegli, jo
                           nekateri z izključevanji še stopnjujejo. Mandatar kot najodgovornejša
                           oseba bi se moral zavedati škodljivosti takšnih izvajanj in ubrati pot
                           sporazumevanja. Sam sem se vedno zavzemal za vlado narodne enotnosti, če
                           pa tudi ta ni uresničljiva v polnem pomenu besede, pa bi morali iskati
                           čim širši družbeni konsenz. Le na ta način bo preobrazba naše družbe
                           možna. Čeprav cenim napore Vlade in gospoda Lojzeta Peterleta, pa menim,
                           da bi ob vseh blokadah - ideoloških, političnih, vladnih in
                           parlamentarnih - Janez Drnovšek bil tista osebnost, ki bi to
                           dezintegracijo lahko odpravil, lažje združil in strnil vse sile v naši
                           mali Sloveniji.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ivan Bizjak.</p>
                     </sp>
                     <sp who="#sp.BizjakIvan">
                        <speaker>IVAN BIZJAK:</speaker>
                        <p>Spoštovani gospod predsednik, gospe in gospodje, dragi prijatelji! Spet
                           se ukvarjamo s početjem, ki ga bodo novinarji bržkone poimenovali za
                           sejem, kakor smo brali za prejšnja tovrstna zasedanja. Spet prav do konca
                           nikomur, ne prodajalcem, ne kupcem, ne mešetarjem, še manj prizadetim
                           pričam tega dogajanja prav tja do konca ne bo jasno, po čem je na tem
                           sejmu par golobov, da ne uporabim kake druge primerjave. In kot že kdaj
                           doslej bo kdo vzdihoval na koncu pod težo naloženega in vpraševal, kam bi
                           del.</p>
                        <p>Stalno ponavljanje obravnavanja konstruktivnih nezaupnic z vse krajšim
                           intervalom postaja vse bolj utrujajoče in vse bolj se zdi, da je bilo že
                           vse rečeno. Pa vendarle ne. Življenje tudi politično gre naprej in čas
                           beži. Od prejšnje tovrstne prireditve je novo vsaj to, da je podpisan
                           dogovor o volilni zakonodaji, ki ga je podpisalo toliko strank, da
                           predstavljajo glasovi njihovih poslancev, po njihovem lastnem
                           prepričanju, dvotretjinsko večino. Kakorkoli že, ta dogovor postavlja
                           tudi rok za volitve, skrajni rok, ki tudi opredeljuje najdaljšo možno
                           življenjsko dobo te vlade, ki bi jo sestavil morebitni, danes izvoljeni
                           mandatar.</p>
                        <p>Ker si prav vsi želimo volitve sem trdno prepričan, da bo med
                           parlamentarno obravnavo volilne zakonodaje na osnovi temeljnega načela
                           tega dogovora možno oblikovati dovolj trdno večino, da bo ta, vsekakor že
                           skoraj skrajni rok za volitve, tudi spoštovan. Ob tem sem seveda od petka
                           sem pričakoval, da spričo takega dogovora ne bo več treba obnavljati
                           procedure, imenovane konstruktivna nezaupnica, s čimer bi nekolikanj
                           vrnili dobro ime temu ustavnemu institutu in dali dober zgled poslancem,
                           ki nas bodo nasledili v tej hiši. Žal se je to upanje izjalovilo,
                           kakorkoli že je bilo zelo logično utemeljeno.</p>
                        <p>Ne bi želel razlagati podrobnosti, kako bo po mojem v najboljšem primeru
                           izgledal ta terminski plan zakonodajnih projektov eventualne nove Vlade.
                           Saj vendar Vlada uresničuje svoje zamisli preko zakonov, ki jih spravi
                           skozi zakonodajno proceduro. Vsaj tako si predstavljam. Je pa povsem
                           jasno, da bi prvi projekti utegnili zagledati strani Uradnega lista šele
                           tam nekje v septembru. To je možno seveda le v primeru, če bi že kar v
                           maju ta eventualna vlada prišla s svojimi osnutki v parlament. Če se bo
                           to res zgodilo potem ne bo uspela pritisniti nanje kakega izrazito
                           svojega pečata. No in v septembru, v septembru pa bomo po vseh
                           predpisanih rokih sodeč že v najhujši vročici volilne kampanje, in celo
                           če odmislimo verjetno dejstvo, da tudi morebitna nova Vlada v tem
                           unikatno zgrajenem parlamentu ne bo imela nedeljene podpore v vseh
                           zborih, celo neupoštevaje vse to, nam je vsem jasno, da v takih časih
                           pred volitvami kakšnih prav posebno daljnosežnih projektov ni mogoče
                           spraviti v življenje. Čemu torej kljub vsemu taka nuja za še tretje
                           glasovanje? Mar res le zato, ker ljudje pravijo, da gre v tretje rado,
                           kar je bilo že rečeno.</p>
                        <p>Tako se spet ukvarjamo s početjem, ki razburja večino Slovencev. Nekatere
                           zato, ker bi na vsak način hoteli novo ime, ki ga kar noče in noče biti,
                           pri tem pa se zavedajo, ali pa tudi ne, da resnične spremembe lahko
                           prinesejo le nove volitve. Druge pa zato, ker jim je tovrstnih semanjih
                           dni že čez glavo in bi želeli, da se nas 200 in nekaj glav loti mozganja
                           o čem bolj otipljivem. In končno mnoge razburjamo tudi zato, ker so trdno
                           prepričani, da sedanja vlada uresničuje po svojih najboljših močeh tisti
                           program, za katerega so dali svoj glas tudi na volitvah. Prepričan sem,
                           da tudi teh ni malo in da zavzeto spremljajo delo tistih, katerim so
                           zaupali svoj glas. Mar res misli kdo, da ljudje tako hitro to pozabljajo?
                           Če upoštevamo, da je družba, ki danes predlaga odstavitev vlade,
                           kakorkoli je že krhka ob vsej nezdružljivosti interesov strank, ki jo
                           sestavljajo, ta združba je še najbolj oddaljena od tistega programa, ki
                           je dobil večino na volitvah. In če to upoštevamo, velja res dobro
                           premisliti...</p>
                     </sp>
                     <sp who="#sp.BučarFrance">
                        <p>(PREDSEDNIK DR. FRANCE BUČAR: </p>
                        <p>Pet minut je že minilo.)</p>
                     </sp>
                     <sp who="#sp.BizjakIvan">
                        <p> ...kako glasovati. Za vse tiste, ki smo ob volitvah pripadali večinski
                           koaliciji, mislim, da je odgovor  jasen. Hvala za pozornost.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa, dr. Anton Žunter.</p>
                     </sp>
                     <sp who="#sp.ŽunterAnton">
                        <speaker>DR. ANTON ŽUNTER:</speaker>
                        <p>Spoštovani predsednik, spoštovane kolegice in kolegi, spoštovani kandidat
                           za mandatarja! Danes nam je naloženo razpravljati in odločati še o
                           tretjem mandatarju za sestavo slovenske vlade. Tudi tokratni kandidat,
                           gospod Janez Drnovšek, izreka nezaupnico predsedniku Lojzetu Peterletu.
                           Upam, da me predsednik Skupščine ne bo prekinil in obtožil žaljenja
                           časti, če si bom tudi jaz dovolil izreči nekaj kritičnih misli in s tem
                           argumentirati svojo nezaupnico današnjemu kandidatu. Kdo je pravzaprav
                           skrivnosten gospod, ki sedi pred nami? Osebno ga ne poznam, zavest in
                           podobo o njem so mi ustvarili tisk, radio in televizija. Zato morda ne
                           bom docela objektiven in pravičen, kot ni objektivno in pravično, da
                           nekatere po zaslugi medijev neutemeljeno častijo. Za gospoda, takrat še
                           tovariša Janeza Drnovška, smo prvikrat slišali in ga videli po televiziji
                           pred tremi leti ob tesnih volitvah za člana Predsedstva Socialistične
                           federativne republike Jugoslavije, za "ta zaresne" volitve je bila namreč
                           takrat še pristojna Skupščina Republike Slovenije. Gospod Drnovšek je
                           takrat navdušil ljudi s tem, ko je govoril o demokraciji, o trgu,
                           političnem in lastninskem pluralizmu in pravni državi. To pa je bilo tudi
                           zadnje, kar je po moje mnenju povedal zares vsebinskega. Takoj nato, ko
                           je bil izvoljen, se je pogreznil bodisi v skrivnosten molk, se zavil v
                           tančico zapletenih diplomatskih izjav in fraz, najraje pa se je skril za
                           misteriozni kabinet, ki je v njegovem imenu dajal izjave za ljudstvo.
                           Skratka, gospod je govoril mnogo več s strogo odmerjenim nasmeškom, kot
                           pa z besedami. Ljudje, ki so se bali vojaškega spopada, so v njem videli
                           upanje, da jih takšen umirjen človek vendarle ne bo zapletel v vojno.
                           Morda sem premalo obveščen, vendar imam vtis, da gospod Drnovšek nikakor
                           ni bil pripravljen prevzeti nobenega resnega tveganja za osamosvojitev
                           Slovenije. Ne morem se znebiti občutka, da vse do zadnjega ni storil
                           dovolj, da bi Slovenija ne ostala v sklopu SFRJ. Sicer pa se bodo
                           dokumenti in pričevanja o tem najbrž kmalu razkrili in takrat se mu bom
                           za svoje besede rade volje opravičil, če se bo izkazalo, da so bile
                           napačne. Skratka, ravnal je zelo podobno kot vodstvo politične stranke,
                           ki se ji je pridružil šele takrat, ko je postalo povsem očitno, da se ne
                           more iti več nadstrankarsko vzvišenega voditelja.</p>
                        <p>Kot strankarski šef se bo moral gospod Drnovšek jasno in nedvoumno
                           opredeljevati, ne pa zopet skrivati za famozni kabinet predsednika vlade.
                           Zato bi resnično želel spoznati njegove prave poglede in misli, še zlasti
                           pa njegove dosedanje delovne uspehe. Ni mi poznano, da bi doslej vodil
                           kaj drugega kot proces razpadanja Jugoslavije. Ali je morda kdaj vodil
                           kakšno večje podjetje, banko, zavod? Vem le to, da je bil precej dolgo v
                           tujini, kjer je imel dovolj časa in možnosti, da se je naučil tujih
                           jezikov. Tudi v stroki mi niso poznani kakšni njegovi posebni dosežki.
                           Vedno je skrbno pazil predvsem na to, da ni povedal kaj napačnega, nikdar
                           nismo slišali od njega določenega in jasnega in vtis imam, da nikdar ni
                           prevzemal dovolj osebnega tveganja.</p>
                        <p>Tudi danes v svojem programu ni ponudil nič takšnega, kar ne bi že
                           nekajkrat slišali v tej skupščini. Kako naj bo torej po vsem tem današnji
                           kandidat boljši in uspešnejši od gospoda Lojzeta Peterleta ter kaj lahko
                           ponudi boljšega od njega. Ali bo gospod Drnovšek v teh nekaj mesecih
                           odpravil enormno brezposelnost v družbenih podjetjih in pripeljal svež
                           kapital katastrofalno podkapitaliziranemu gospodarstvu, ki se duši ob
                           neznosnih obrestnih merah monopolne banke? Pravih vzrokov za naše
                           gospodarske težave do volitev, po mojem mnenju, ne more odpraviti niti
                           gospod Drnovšek niti gospod Peterle niti kdorkoli drug, saj generirajo iz
                           desetletij, ko smo postavljali neprave tovarne na nepravem mestu, z
                           nepravimi programi in nepravim vodstvenim kadrom. Gre torej za strukturna
                           neskladja in ne zgolj za kakšne obrobne probleme, ki bi jih lahko
                           odpravili v nekaj mesecih. Zato so vsakršne obljube, da bi bilo možno v
                           času do volitev z operativnim poseganjem v podjetja karkoli pomembnega
                           spremeniti, o čemer je danes govoril gospod Drnovšek, čiste iluzije.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Gospod govornik, čas vam je potekel.</p>
                     </sp>
                     <sp who="#sp.ŽunterAnton">
                        <speaker>DR. ANTON ŽUNTER:</speaker>
                        <p>Reference o dosedanjem delu gospoda Drnovška so torej premalo, da bi
                           zanje dal svoj glas. Ne nazadnje tudi zato, ker postaja slovenskim ljudem
                           čedalje bolj jasno, da je Lojze Peterle očrnjen in zasmehovan po krivici,
                           in to od tistih, ki so svoja delovna mesta morali dolga leta kupovati s
                           priseganjem na realni ali samoupravni socializem.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Anton Tomažič.</p>
                     </sp>
                     <sp who="#sp.TomažičAnton">
                        <speaker>ANTON TOMAŽIČ:</speaker>
                        <p>Spoštovane poslanke, spoštovani poslanci! Govoril bom za poslanski klub
                           Narodnih demokratov. Verjetno mi ni treba posebej poudarjati, da Narodni
                           demokrati ne bomo podprli predloga za nezaupnico Vladi. Gotovo je
                           vsakomur znana naša načelna in premočrtna politika, ki se kaže tudi v
                           tem, da se ne udeležujemo neresnih političnih ali bolje politikantskih
                           igric, ki na žalost v zadnjem času prevladujejo v slovenskem političnem
                           prostoru, da ne menjamo koalicijskih partnerjev kar čez noč in da se
                           držimo dane besede. Posebno do volivcev. Pred volitvami smo jim
                           obljubljali, da bomo, povezani v koalicijo Demos, sestavili Vlado in z
                           njeno pomočjo dosegli osamosvojitev Slovenije, odpravili krivice in
                           posledice 45 letne diktature in s tem hkrati vzpostavili pogoje za
                           normalen razvoj Slovenije, predvsem seveda na gospodarskem področju.</p>
                        <p>Veliko tega smo uresničili, nekaj ne, žal, prav na najvažnejšem, to je na
                           gospodarskem področju. Če smo v skupščini z denacionalizacijo za las
                           prišli skozi, pa moram reči, da nam to ni uspelo s privatizacijo. Tako se
                           še vedno, morda že kmalu zadnji v Evropi, ubadamo z družbeno lastnino in
                           si s tem mazohistično zaviramo produktivnost ter se izoliramo od
                           svetovnih gibanj kapitala in sodobne tehnologije. Te zamude pač ne moremo
                           naprtiti tej vladi, saj je predlog za izdajo zakona o privatizaciji
                           Skupščini vložila že pred poldrugim letom. Vzrok je v uspešni blokadi
                           preko zadnje trdnjave realnih politično-ekonomskih sil prejšnjega režima,
                           preko Zbora združenega dela. Pa tudi to blokado bi se še dalo premagati,
                           že precej smo jih, če bi vsi Demosovi poslanci ostali zvesti programu in
                           Vladi, katerima so volivci dali največje zaupanje. Kaže pa, da so se
                           nekateri ustrašili lastne sence in začeli vpiti: 'Zaustavite desnico'! In
                           tudi danes tu gre prav za to. Citiram: 'Kakorkoli že, desnico je treba
                           zaustaviti!' To je iz članka Spomenke Hribar v zadnji sobotni prilogi
                           Dela in mislim, da ne gre samo za njeno mnenje, tudi ostali citati so iz
                           tega. Nadaljujem citat: 'Menim, da bi Demokratska stranka morala podpreti
                           kandidaturo dr. Janeza Drnovška za novega mandatarja Vlade, čeprav,
                           priznam, s stisnjenimi zobmi.' Konec citata. Seveda, saj bodo morali
                           nekoč, kot že tolikokrat doslej, zopet požreti besedo, saj vemo, da je
                           pred 14 dnevi za tem istim pultom Tone Peršak vesoljni Sloveniji
                           obljubljal, da če njihov kandidat Bavčar ne bo izvoljen, če ne bo dobil
                           dovolj glasov, da Demokrati tudi Drnovška ne bodo podprli. Vendar kaže,
                           da beseda ni konj, prestrašila jih je, citiram: 'pritlehna manipulatorska
                           in hinavska politizacija, kakor jo izvaja gospod Peterle.' Poudarjam,
                           citiram Spomenko Hribar, to isto Spomenko, ki je bila glavna pobudnica
                           narodne sprave, danes pa bije plat zvona. Zopet citat: 'Civilna družba je
                           poniknila, širijo se oportunizem, kameleonstvo, lizunstvo, hinavščina. Še
                           včeraj rdeči se danes spreminjajo v črne.' Zaustaviti desnico, kličejo,
                           citat, ne z ognjem in mečem, moj komentar izven citata, hvala Bogu, da
                           vsaj s tem ne, nadaljevanje, ampak z uporabo ustavnega instituta
                           konstruktivne nezaupnice in torej z odstavitvijo gospoda Peterleta s
                           položaja predsednika Vlade, ki hkrati predstavlja vrh vse močnejše
                           piramidalne klerikalne strukture in simbol novega eksluzivizma.' Konec
                           citata.</p>
                        <p>Ne gre torej za kakšna iskrena prizadevanja za izboljšanje gospodarskega
                           položaja, za odpravo vsesplošne politične krize, ampak enostavno, gre za
                           boj za oblast. Tu seveda dr. Janez Drnovšek niti ni glavni režiser.
                           Gotovo pa bi se moral tega zavedati. Kot ekonomist gotovo ve, da
                           bistvenih sprememb tudi morebitna nova Vlada v nekaj mesecih ne bo mogla
                           doseči. Posebno še ob takšnem stanju sil v parlamentu. Negotovo je, ali
                           bo sploh dobil dovolj glasov za izvolitev ministrov, če jih bo seveda
                           lahko zbral in tudi za najvažnejša politična vprašanja bo težko dobil že
                           navadno večino.</p>
                        <p>Težnja levice, da zaustavi desnico, je v parlamentarni demokraciji seveda
                           povsem normalna in legitimna. Sredstvo za to pa ni rušenje Vlade nekaj
                           mesecev pred volitvami in povzročanje nenehne politične krize, blokad,
                           negotovosti. Sredstvo za merjenje politične moči so poštene volitve. Teh
                           pa se nekateri očitno bojijo in bi jih radi zavlekli, pred tem pa seveda
                           zrušili Vlado in sami zasedli ministrske stolčke. Prav zato smo Narodni
                           demokrati usmerili vse svoje sile v to, da volitve bodo, da bodo
                           pravočasne in da bodo kvalitetne, takšne, kot si jih ljudje želijo. V
                           iskreni želji po kompromisnem volilnem sistemu, ki bi vseboval dobre
                           lastnosti tako večinskega kot proporcionalnega sistema, smo izdelali
                           predlog zakona o volitvah v Državni zbor na kombiniran način. To je:
                           polovico z direktnimi volitvami v 44-tih volilnih enotah po vsej
                           Sloveniji in bo na ta način zagotovo izvoljen poslanec iz tiste volilne
                           enote, polovico, 44, pa preko strankarskih list, ker vemo, da tako želi
                           tudi predvsem večina strank, še bolje strankarskih vodstev.</p>
                        <p>Vse ankete javnega mnenja kažejo, da si ljudje želijo prav tak kombiniran
                           volilni sistem. To kaže celo zadnja anketa, ki je bila objavljena v
                           sobotnem Delu. Za večinski sistem se zavzema 20,4% vprašanih, za
                           proporcionalnega 17,9%, za kombiniran, t.j. naš sistem, pa 34,4%
                           vprašanih. V prepričanju, da se tokrat volja večine strank, tudi teh
                           podpisnic sporazuma za proporcionalni sistem, ne ujema z voljo večine
                           slovenskih državljanov, smo se odločili za uporabo 90. člena nove
                           slovenske ustave, ki omogoča zakonodajni referendum. Ustava jasno določa,
                           da Državni zbor - to vlogo pa trenutno ima ta skupščina - mora razpisati
                           referendum, če tako zahteva 1/3 poslancev ali 40.000 državljanov. Zbrali
                           smo več kot 1/3 - 84 podpisov poslancev; če bo treba, bomo tudi 40.000
                           navadnih podpisov. In prepričani smo, da referendum mora biti. Toda ne.
                           Ker ta ideja ni zrasla na zeljniku mesijanskih levičarjev, seveda ni
                           sprejemljiva. Gre le za manipulacijo. Citiram isti članek: Zahteva po
                           referendumu o volilnem sistemu dokazuje, da se desnica ni pripravljena
                           odreči nobenemu sredstvu za dosego svojih ciljev, niti manipuliranju z
                           ljudstvom, z volivci ne. (Konec citata.)</p>
                        <p>Žalostno je, da v stranki, ki se imenuje Demokratska, o referendumu
                           mislijo, da - citiram:  ni izvedljiv ne po stari, ne po novi ustavi, brez
                           2/3 večine v parlamentu. (Konec citata.) Saj je jasno, da je ta ustavna
                           pravica korektiv čistega parlamentarizma, možnost manjšine - seveda
                           kvalificirane - da določen zakonodajni problem ali pobudo ponudi v
                           preverbo volivcem direktno. Toda ne, za Demokrate je ljudstvo preneumno.
                           Citiram: Kako boš ljudem razložil razliko med večinskim in
                           proporcionalnim  sistemom? (Konec citata.) Kakšno podcenjevanje
                           slovenskega volilnega telesa! Naš enostavni volilni sistem si upamo
                           vsakemu državljanu razložiti v eni minuti. Če pa tega ne bodo zmogli
                           predlagatelji alternativnega, korigiranega proporcionalnega sistema z
                           volilnimi enotami, z volilnimi okrožji, preferentskimi glasovi,
                           preračunavanjem itd., pa bo to njihov problem. Kam vodi proporcionalni
                           sistem, pokažeta zadnja dva primera v Italiji, kjer je v parlament prišlo
                           17 strank, na Poljskem pa celo 39.</p>
                        <p>Gospod predsednik, prepričani smo, da ustavne določbe o zakonodajnem
                           referendumu niso le okrasne besede, ki bi dajale le videz, da živimo v
                           demokratični družbi, ampak določajo ustavno pravico, katere tudi trenutna
                           večina v tej skupščini ne more preprečiti. O tem, ali bo referendum o
                           našem zakonu o volitvah v Državni zbor razpisan ali ne, se ne sme
                           glasovati. Skupščina je referendum dolžna razpisati. Zato vas pozivamo,
                           da čimprej - po možnosti še na tej seji - pripravite ustrezen
                           ugotovitveni akt, da so podani vsi pogoji za razpis referenduma. Vsi
                           ostali parametri, kot datum izvedbe referenduma, volilna komisija,
                           redakcijske in pravno-tehnične dopolnitve besedila, njegova objava v
                           sredstvih obveščanja, so lahko predmet normalne zakonodajne procedure,
                           vključno z obdelavo po delovnih telesih in glasovanjem po zborih.
                           Veljavni zakon o referendumu in drugih oblikah osebnega izjavljanja
                           vsebuje vse potrebne določbe za normalno izvedbo referenduma.</p>
                        <p>To, kar sem pravkar povedal, samo na prvi pogled ni v direktni povezavi z
                           obravnavano nezaupnico vladi. Pismo Spomenke Hribar "Zaustaviti desnico"
                           pa dokazuje, da povezava je. Gre za zgodovinske retrogradne poskuse.
                           Spomenka Hribar očita cerkvi, ker zahteva vrnitev tistega premoženja, ki
                           ji je bilo odvzeto; se zgraža, ker (citiram) "gledamo vsako nedeljo
                           Obzorja duha, vidimo pa le religiozne oddaje". (Konec citata.) Vse
                           naokrog vidi (citat) "gledanje v pamet, dušo in pod kovter" (konec
                           citata); boji se zopet malovredne razdelitve dela delnic..
                               ...<stage>(Predsednik ga opozori, da mu je čas potekel.)</stage>...
                           Samo še stavek: Takšen frontalni napad na desnico seveda ne more biti
                           razrešen z zamenjavo Vlade. Ponavljam: za to so volitve; do tedaj pa
                           pustimo, naj ta vlada normalno dela in zaključi številne začete projekte.
                           Hvala. ...<stage>(Ploskanje.)</stage>...</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Zvone Žagar.</p>
                     </sp>
                     <sp who="#sp.ŽagarZvone">
                        <speaker>ZVONE ŽAGAR:</speaker>
                        <p>Hvala lepa za besedo. Formalno gledano je pozitiven vsak korak, ki je
                           storjen z namenom, da se zmanjša politična in gospodarska kriza. Tako
                           razumem tudi potezo skupine poslancev, ki so predlagali gospoda kandidata
                           za možnega mandatarja nove Vlade. Vsaj ta skupina poslancev je
                           prepričana, da bi nova Vlada delovala boljše od sedanje. Sam pa bi želel
                           še pred glasovanjem nekatera pojasnila oz. odgovore.</p>
                        <p>1. Kakšna je bila vloga gospoda kandidata pri odhodu Jugoslovanske armade
                           iz Slovenije in predvsem pri odpisu premoženja te armade? V kolikšni meri
                           je gospod Drnovšek sodeloval pri prepustitvi celotnega premoženja armade,
                           tako da Slovenija dosedaj še nikoli ni zahtevala del svojega premoženja
                           in se obnaša kot da ni lastnik te armade, ki se še vedno imenuje
                           jugoslovanska in ni razdeljena na dediče? In tudi ne zahteva, da se vsaj
                           naš del orožja in opreme ne uporablja v vojnih operacijah. Ali smo
                           zavestno prepustili armadno premoženje v roke armadnega vrha in se
                           pogodbeno odrekli odgovornosti? Tisto, kar danes uničuje človeška
                           življenja in ruši izdelke človeške roke po bivši Jugoslaviji, tega je
                           solastnik tudi Slovenija in zato bi bilo logično, da reagiramo. Razen, če
                           ne gre za nek tajni dogovor.</p>
                        <p>2. Kakšni so pogledi možnega mandatarja na zahtevo o nedeljivosti
                           Piranskega zaliva in na zahtevo po ohranitvi lastnega izhoda na odprto
                           morje?</p>
                        <p>3. Koliko beguncev bi eventualno nova Vlada sprejela in kje bi vzela
                           denar za to?</p>
                        <p>4. V kolikšni meri se gospod kandidat zavzema za gospodarstvo in na
                           katero mesto ga postavlja? Še posebej pa me zanima njegova vizija o tem,
                           ali vidi v zasebnem lastništvu predpogoj za gospodarski razvoj.</p>
                        <p>In 5. Želim odgovor na vprašanje, ali je bil oziroma je še
                           projugoslovansko usmerjen? To so nekatera vprašanja. Zame pa je bistveno
                           vprašanje ali bomo z novo vlado odpravili politično krizo in nasprotja,
                           ki to krizo generirajo. Nasprotja med posameznimi političnimi glavami so
                           tako velika, da ne verjamem da jo bo odpravila nova Vlada. Še manj pa
                           verjamem, da bodo to storile nove volitve. Vsa razmerja in nasprotja bodo
                           ostala. Zdi se, da v medsebojnih komunikacijah preveč uporabljamo čustva
                           in premalo razum oziroma naši politični nasprotniki niso več normalni,
                           drugače misleči sodržavljani, pač pa postanejo sovražniki in jih tako
                           obravnavamo. Iz enega totalitarizma, ki smo ga baje razbili, smo dobili
                           množico  malih totalitarizmov. Vsi smo prepričani, da imamo prav in da
                           nasprotniki neke sorte manjvredneži. Drug drugega hranimo z sovraštvom.
                           Brez izboljšanja teh odnosov ni možno delati kvalitetnih premikov. Upam,
                           da si lahko vsi priznamo blokade se bodo nadaljevale v vsakem primeru.
                           Kriza ne bo nič manjša in zaradi naštetih razlogov ne verjamem da bo
                           eventualno nova Vlada bistveno boljša od sedanje. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Schwartzbartl prosim.</p>
                     </sp>
                     <sp who="#sp.SchwarzbartlAntonErvin">
                        <speaker>MAG. ERVIN ANTON SCHWARTZBARTL:</speaker>
                        <p>To sem si zapisal da tako mlačnega ekspozeja nočem niti na klop, ker ne
                           bom nič več vedel pozneje kot sem vedel takrat, ko sem ga poslušal. Pa
                           sem ga vseeno dobil. Če bo tako mlačno vodil gospod kandidat tudi Vlado,
                           jaz mislim, da bo to prava katastrofa. Zgolj iskanje konsenza ni stvar
                           Vlade, ampak politike, zato mislim, da bi bil in tudi verjetno bo, gospod
                           Drnovšek dober predsednik države, ne pa vlade. In bi mi ga bilo zelo žal,
                           če bo danes dobil to mesto v Vladi. Opozoril pa je kljub temu na nekaj
                           resnic:</p>
                        <p>Prvič.</p>
                        <p>- da bo problem parlamenta še naprej ostal.</p>
                        <p>- da bo pa zahteval za to ustrezna pooblastila Vladi.  </p>
                        <p>- da se bo vmešaval v odločitve Banke Slovenije, ki pa odgovarja
                           parlamentu, kot vemo.</p>
                        <p>- da ga ne zanimajo tehnični vidiki vladanja in da je riziko prevzel kar
                           tako.</p>
                        <p>- da čaka na volitve.</p>
                        <p>- da ga skrbi Jugoslavija oz. bivša Jugoslavija in kako bo z delitvijo
                           in</p>
                        <p>- da predvideva odločenost poslancev že pred glasovanjem; torej bi bilo
                           nesmotrno, da sem se javil za to govornico zato ker verjetno ne bom
                           vplival na nikogar.</p>
                        <p>Pravzaprav ga razumem pa tudi pomilujem. Naj mi ne zameri te besede. Zdi
                           se mi namreč, da je porinjen v nekaj česar ne želi. Zame je žrtev.
                           Porinili so ga pa tisti, o katerih pa (v nasprotju do njega) nimam
                           dobrega mnenja. In v kaj so ga porinili in zakaj so ga porinili? To je
                           sicer moje mnenje, ki ni nujno, da ga delite z mano.</p>
                        <p>Gre za željo po levi vladi, ki pa ne bo imela zaupanja tujega kapitala,
                           tega se verjetno zavedamo. Da pa je to leva vlada ni dvoma, ki želi
                           prevzeti oblast. V množične konvertite ne verjamem, v zamrzovanjem
                           partijskih knjižic tudi ne. To pač smatram kot politični manever in pa
                           neke vrste kameleonstvo posameznikov, ki želijo oblast za vsako ceno.
                           Strukture, ki se obetajo, so komprimitirane s sodelovanjem v prejšnjem
                           režimu. Ker so brez zaupanja bodo vladale trdo. To so mu nakazali tudi z
                           njegovim ekspozejem. Imena ki jih je gospod Drnovšek predlagal in se
                           širijo po časopisnih vesteh, so znana jugoslovanska, so znana iz
                           monetarnega sklada in ne verjamem da so se imenovani v svojih miselnih
                           vzorcih kaj spremenili.</p>
                        <p>Breme preteklih obveznostih in zadolžitev v javnem dolgu nobeni vladi ne
                           obeta hitrega uspeha. Tega se tudi kandidat za mandatarja zaveda. Javni
                           dolg pa se ne sme razkriti. Tako mislijo protagonisti tistih strank, ki
                           si želijo njega za mandatarja, ker je pač to razkritje zablod in
                           negospodarnega obnašanja struktur, ki so še vedno na določenih
                           položajih.</p>
                        <p>Ozdravitev gospodarstva gre skozi brezposelnost, skozi lastninjenje,
                           skozi javna dela, pa tudi v zadolževanje bodočih rodov. Ali ni to
                           spoznanje nas vseh? Razlika je samo v tem, da ta Vlada, ki jo imamo, to
                           pove odkrito in jasno. "Budžet", ki smo ga letos sprejemali, je bil
                           najnižji, kar je možno v tej situaciji. Ampak samo sprejet, ne še
                           realiziran. Apetiti že rastejo, zahteve tudi in nova Vlada, če bo
                           slučajno zamenjala sedanjo, bo kupovala do volitev parlamentarni mir z
                           rebalansih renominacijami itd.  Gospod kandidat je vsaj nekako to že
                           nakazal. Zastavljeno spreminjati v levo bo naletelo na enake podpore kot
                           levo spreminjati v desno. Blokade se bodo nadaljevale in neiskreno je
                           govorjenje o tem, da bi nova vlada lahko uživala večjo podporo tega
                           parlamenta. Pridobiti zaupanje ljudstva s kratkotrajnimi učinki je
                           nemoralno (zame). Vendar se vedno obnese, vsaki oblasti. Posebno še, če
                           ni zavezana nekim volilnim obljubam, kot je to veljalo za Demosove
                           poslance vsaj nekatere, zame sigurno. <stage>(vmes dr. Bučar: pet minut
                              je minilo)</stage> Ljudje imajo kratek spomin in se dajo vedno
                           naplahtati, predvsem pa raje živijo od obljub kot od realnosti. Če je to
                           pet minut, jaz imam še nekaj za povedati. (Sklep velja za vse enako.)
                           Potem ste me pač sredi razprave prekinili.(Na žalost.) Bi zaključil samo
                           s tamle. Nekdo je rekel (to sem hotel na koncu povedati). Življenje je
                           prekratko, da bi pil slabo vino; mi ga bomo, če skrenemo na to pot, ki
                           nam je nakazana in dovolimo takšen vladni "puč". Jaz temu ne bom
                           nazdravljal in me na tej restavracijski zabavi ne bo.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Marjan Podobnik.</p>
                     </sp>
                     <sp who="#sp.PodobnikMarjan">
                        <speaker>MARJAN PODOBNIK:</speaker>
                        <p>Spoštovani! Konstruktivna nezaupnica je ustavni institut. Izhaja torej iz
                           ustave, ki jo je sprejel ta parlament z veliko večino.</p>
                        <p>Zato želim najprej v začetku poudariti, da so organi Slovenske ljudske
                           stranke z vso resnostjo obravnavali to ustavno pravico in možnost in se
                           po temeljitem premisleku odločili, da kot najmočnejša stranka Demosove
                           oziroma sedaj vladne koalicije predlagamo svojega kandidata za
                           mandatarja. Toliko o institutu konstruktivne nezaupnice glede na to, da
                           je bilo v preteklih nekaj tednih precej o tem govora.</p>
                        <p>Cilj Slovenske ljudske stranke je, da se zagotovi nadaljnje izvajanje
                           programa, ki je na prvih demokratičnih volitvah dobil preko Demosovih
                           strank večinsko podporo. Izvajanje tega programa, ki smo ga v Slovenski
                           ljudski stranki operativo jasneje definirali, pa ob sedanjih razmerjih v
                           Vladi, ko posamezni resorji, oziroma ministri vodijo svojo politiko mimo
                           prizadevanj predsednika Peterleta, učinkovito izvajanje programa je v tej
                           situaciji torej postavljeno pod vprašaj. Ocenjujem, da je cilj današnje
                           konstruktivne nezaupnice žal, drugačen.</p>
                        <p>Zavedam se dejstva, da kandidat za mandatarja, doktor Drnovšek, uživa v
                           slovenski javnosti velik ugled in da so tudi zato vezana na njegovo
                           kandidaturo velika pričakovanja. Ne postavljam predvsem vprašanja
                           sposobnosti samega doktor Drnovška, menim pa, da so pričakovanja v veliki
                           meri vendarle nerealna. Gre namreč za korak nazaj na mnogih področjih,
                           kjer so stvari z veliko težavo vendarle bile usmerjene v pravo smer.
                           Korak nazaj napovedujejo nekatere napovedane rešitve oziroma kandidati za
                           ministrska mesta v novi vladi. Morda ni primerno ob kandidaturi za
                           mandatarja kritično govoriti o stranki, ki ji predseduje. Zaradi
                           programskih razlogov pa se mi zdi to nujno.</p>
                        <p>Če sem odkrit, bojim se posledic odločilnega vpliva te stranke na
                           politično in gospodarsko življenje Slovenije. Odnos Liberalno demokratske
                           stranke do nekaterih ključnih zakonov, ki jih je obravnaval ta parlament,
                           je bil po mojem mnenju izrazito problematičen, predvsem izrazito
                           negraditeljski. Ta odnos nima ničesar skupnega z deklarirano sredino
                           usmeritvijo stranke. Program doktorja Drnovška me tudi ni v ničemer
                           prepričal, da bo uspel spremeniti za Slovensko ljudsko stranko izrazito
                           problematična stališča Liberalno demokratske stranke do zakonov o
                           denacionalizaciji, o zadrugah, o državljanstvu in tako naprej. Slovenska
                           ljudska stranka je po vseh pokazateljih število poslancev v državnem
                           parlamentu, število županov, poslancev po občinah, številu članov, razen
                           po zastopanosti v slovenski vladi, danes prva ali druga najmočnejša
                           slovenska stranka. To za nas pomeni veliko odgovornost, saj se zavedamo,
                           da naša moč izhaja iz zvestobe programu, za katerega smo dobili tako
                           veliko podporo volivcev. Podpora programu in volivcem nas zavezuje, da
                           podpremo edino mandatarja, ki zagotavlja izvajanje tega programa.
                           Kandidat Slovenske ljudske stranke doktor Toplak ga je že predložil.
                           Izhaja iz programa Slovenske ljudske stranke in temelji na socialno tržni
                           usmeritvi z močnim poudarkom na varstvo okolja, izobraževanju in
                           infrastrukturi ter kmetijstvu. Program izhaja iz življenjskih potreb in
                           stisk slovenskih ljudi, zato smo že predložili skupščini tudi zakona o
                           avtocesti in obrestih, saj prav obresti potiskajo pod vodo pomemben del
                           slovenskega gospodarstva. Ta program, o katerem govorim, je izvedljiv
                           tudi ob temeljiti rekonstrukciji sedanje Vlade in spremenjeni politiki v
                           tistih resorjih, ki so doslej delovali bolj ali manj kot ohranjevalci
                           prejšnje politike. Naj zaključim, prepričan sem, da je možno politično
                           usmeritev spreminjati le na volitvah, po volji ljudi, zato za kandidaturo
                           doktorja Drnovška ne bom glasoval. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Besedo ima Ignac Polajnar.</p>
                     </sp>
                     <sp who="#sp.PolajnarIgnac">
                        <speaker>IGNAC POLAJNAR:</speaker>
                        <p>Spoštovano predsedstvo, spoštovane kolegice in kolegi poslanci,
                           spoštovani gospod Drnovšek! Tretjič v slabih dveh mesecih smo tukaj in
                           govorimo vse prek, po dolgem in po čez, izrabljamo, ali pa tudi
                           zlorabljamo čas, ki so nam ga drugi dali, ali smo si ga vzeli od drugih.
                           Vendarle pa, mislim da početja niso tako nedolžna in mislim, da to
                           današnje sploh ni nedolžno. Dobili smo tudi papir oziroma program, ki ga
                           je gospod Drnovšek prebral. Moram reči, da bi človek moral imeti nekaj
                           več časa, da bi ga podrobneje prebral, ampak glede na hitro branje, ki ga
                           je bilo pač mogoče opraviti, lahko rečem, da v tem programu ni stvari, ki
                           bi bile bistveno drugačne od vsega, kar je bilo do sedaj programskega
                           povedano s strani Vlade, ali pa morda še koga. Jaz pa sem pričakoval v
                           tem nekaj bistveno drugačnega in mislim, govorim pa v imenu Slovenskim
                           krščanskih demokratov, da dokler nimamo jasno postavljenih ciljev, ki bi
                           bili dosti drugačni od ciljev, ki si jih je zastavila ta Vlada, ni mogoče
                           govoriti o prizadevanjih za boljšo, kooperativnejšo, kompetentnejšo,
                           učinkovitejšo in še kakšno boljšo ali recimo kar najboljšo vlado, pač pa
                           zgolj v poskusih zrušiti sedanjo. Kot vemo, dvakrat ta poskus ni uspel.
                           Zlasti mislim, da ne zato, ker so domnevni koalicijski  partnerji igrali
                           predvsem na to, kako zrušiti Vlado, malo pa na to, da bi v resnici mogli
                           ali znali prinesti v ta prostor nekaj novega. Zelo jaso pa se je obakrat
                           pokazalo, da bi morebitni uspeh pomenil krepak zasuk v levo. Pa naj to
                           koalicijski partnerji, tedanji, ali pa tudi sedanji, priznajo ali ne. Ker
                           pa nekateri s to opcijo, s tem zasukom očitno niso bili povsem
                           sprijaznjeni, mislim pač na poslance v slovenskem parlamentu, se je
                           zgodilo, kar se je edino lahko zgodilo. Prejšnja kandidata nista dobila
                           zadostne podpore. Morda gre v tem primeru za bolj jasne stvari. Pravim -
                           morda. Zlasti, če beremo časopisne poročevalce, ki že nekaj dni
                           napovedujejo sestavo vlade - tako in drugačno in kombinirajo, ne da bi
                           jasno povedali, kje so dobili te kombinacije ali so v resnici to tiste
                           kombinacije, ki nekaj držijo, ali so zgolj njihova ugibanja, ne da bi
                           povedali, iz katerega vira so kakšne informacije. Mislim, da gre tudi za
                           vprašanje recimo, kako se lotevamo obdelave neke vesti oziroma nekega
                           dejstva.</p>
                        <p>Kdorkoli je že hotel pri kandidiranju in sestavljanju Vlade hoditi po
                           sredini, gledajoč pri tem zdaj na levo, zdaj na desno, ta se bo, če se bo
                           stvar ugodno zavrtela zanj, znašel na levi strani. In če je res, kar je
                           naša poslanska kolegica kot velikonočno popotnico ali pozdrav zapisala v
                           sobotni prilogi Dela, da je potrebno zaustaviti desnico, potem seveda
                           razumem, zakaj se tokratna mandatarska igra odvija tako kot se. Res se
                           lahko zgodi, da bo desnica zaustavljena in danes po tem, kolikor sem zdaj
                           poslušal ljudi, v glavnem sem prihaja desnica. Ampak potem je potrebno
                           povedati, kaj se tedaj lahko zgodi z levico. Ta pa doslej, priznajmo si,
                           nikjer ni bila zaustavljena in je nihče tudi ni poskušal zaustavljati.
                           Čeravno je bila sama bolj ali manj bližje oblasti ali pa celo po
                           nekaterih strukturah povsem na oblasti. Zdaj pa utegne dobiti še
                           ugodnejši veter ali kar recimo velik pospešek na svojem pohodu. Sprašujem
                           pa se, ali niso bile prve povojne demokratične volitve v bistvu izrekanje
                           za nekaj, kar ni levo. Čeprav je zdaj jasno, da so nekateri volivci, ki
                           so dali glasove nekaterim Demosovim strankam, nehote in nevede te glasove
                           v bistvu dajali tudi levici. Pa ne katerikoli levici, ampak levici, ki se
                           je širokogrudno odpovedala oblasti. Če se seveda je res takrat odpovedala
                           oblasti.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Pet minut, prosim, je minilo. <stage>(Predstavnik sem.)</stage> Potem
                           morate pa povedati! <stage>(Sem povedal.)</stage> Potem se pa
                           oproščam.</p>
                     </sp>
                     <sp who="#sp.PolajnarIgnac">
                        <speaker>IGNAC POLAJNAR:</speaker>
                        <p>Hvala lepa. In kdo si torej danes upa narediti na oblasti politični zasuk
                           povsem drugam brez volitev? Ali smemo govoriti o legitimnosti takega
                           koraka v tem času, ko recimo celo v Albaniji niso našli drugega izhoda,
                           kot da so izvedli po letu dni nove volitve, da bi preverili, ali ni morda
                           v tem času prišlo do tako pomembnih zasukov v zavesti ljudi, da je bilo
                           to potrebno preveriti na volitvah. Pri nas pa skušamo še enkrat vreči
                           vlado, brez volje volivcev. Zato se v tem delu strinjam s temeljno
                           mislijo že citiranega članka v Delu, obenem pa se sprašujem, kaj naj
                           torej desničar dela poslej, ali naj stopica na mestu ali pa naj morda
                           spozna svojo nujno zmoto, ki so jo očitno narekovali tudi volivci in se
                           umakne tja, kjer je pred prvimi volitvami dolgo bila. Ne v opozicijo, da
                           ne bo pomote, ampak v nebivanje. Desnica v slovenskem političnem prostoru
                           se je namreč ustavila tisti hip, ko je prišlo do demokratičnih volitev in
                           je dobila svoj prostor pod soncem. Nič več ji ni bilo treba riniti
                           kamorkoli, ampak je preprosto legalno in legitimno začela biti in tako
                           tudi bo.</p>
                        <p>Zdaj se sprašujem, kaj bo naredila morebitna nova vlada v pol leta,
                           kolikor ima na voljo. Eno pa je jasno, slovensko politično prestopanje na
                           mestu, ki ga spremljamo že od novega leta dalje, škodi predvsem
                           uveljavljanju Slovenije v svetu. Predvsem pravim, ker sem ravno danes
                           poslušal ljudi iz tujine, ki so se spraševali, zakaj se Slovenija bolj
                           intenzivno ne uveljavlja v svetu. In kako naj se, če se ukvarja s svojo
                           domačo zgodbo. Koliko koalicij smo že doživeli v tem času, koliko raznih
                           strankarskih kombinacij? Vlada pa je vseeno morala delati, je delala in
                           mislim, da je dobro delala tudi v tem času, ko je bilo toliko političnega
                           prestopanja na mestu. In še tako dobra vlada v takih razmerah ne bi mogla
                           povsem normalno delati. Tisti pa, ki ji danes že tretjič skušajo izreči
                           nezaupnico in nad tem dejstvom, mislim, da se je potrebno dobro
                           zamisliti, bi tudi lahko že vedeli, da je slovenski politični prostor
                           lahko deležen še kaj bolj domiselnega, kot pa so ponavljajoča se
                           mandatarjenja. Zato bi raje poslušal v slovenskem prostoru namesto gesla
                           'zaustaviti desnico', 'pamet v roke. Če ima sedanja ali pa samo današnja
                           koalicija resen namen zrušiti to vlado, tedaj dvomim, da bo izven tega
                           načrta lahko naredila še kaj, kar bo več kot samo vreči Peterletov
                           kabinet. Druščina, ki se je dobila, je tako pisana, da se ji zagotovo
                           obeta živahna prihodnost, v kolikor bo dobila mandat, da za nekaj časa to
                           prihodnost vzame v svoje roke, živahnost je torej zagotovljena. Temeljni
                           cilj je, vreči sedanjo vlado, potem pa bomo videli, kako se bodo stvari
                           peljale poslej in bomo vsi skupaj spoznali, da smo obsojeni na vračanje
                           istega oziroma tistega, za kar smo pred dvema letoma verjeli, da se ne bo
                           več vrnilo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ciril Kolešnik.</p>
                     </sp>
                     <sp who="#sp.KolešnikCiril">
                        <speaker>CIRIL KOLEŠNIK:</speaker>
                        <p>Prisrčen pozdrav vsem prisotnim, posebno gospodu kandidatu Drnovšku! Kdo
                           pravi, da se zgodovina ne ponavlja? Vse spoštovanje vsem kandidatom za
                           mandatarja, vendar je od kandidata do kandidata vse slabše. Iz vsega tega
                           se vsiljuje nedvoumen zaključek, po vsej sili le ovirati delovanje
                           legalno izvoljene Vlade na eni strani, na drugi pa se odmikati od drugih
                           demokratičnih volitev. Če že v tem tretjem primeru nismo dobili nič,
                           razen splošnega govora gospoda kandidata, iz katerega pa zelo štrli vsaj
                           malo čudna izjava, ki spominja na marsikaj. Zahteval bom posebna
                           pooblastila. Iz zgodovine, to so zahtevali vedno šibki, medli, ki niso
                           zmogli svojega jaza, se mi vse bolj vsiljuje zaključek, da gre za res
                           nekaj čudnega, kar se meni kot poslancu ne zdi hudo demokratično in
                           spodbudno, s čimer očitno ne bomo zmogli iz težav, ki se z ozirom na
                           trenutne potrebe raztegujejo kot hudo prežvečeni žvečilni gumi. To
                           posredno priznava v svojem govoru tudi sam spoštovani gospod kandidat,
                           gospod Drnovšek. Skratka, gospod Drnovšek nam skuša dopovedati tisto, kar
                           že zdavnaj vemo, da smo država v oblikovanju, ki ima vrsto težav, pri tem
                           pa gospod kandidat seveda ne pove, da je to povsem normalno oziroma ne
                           pove, da so te težave podedovane. To bo že znal izkoristiti, seveda, če
                           bo izbran, upam pa, da ne bo, ki naj bi jih bojda morali razreševati,
                           zato pa prav gotovo ne potrebujemo v tem trenutku novega mandatarja. Zato
                           vse to razumem kot izjemno minimalno ubogo ponudbo, ki ne zagotavlja niti
                           tistega, za kar naj bi se gospod Drnovšek v svojem govoru ognjevito
                           zavzel, za čimprejšnje druge demokratične volitve. Pravo presenečenje pa
                           je dejstvo, da v govoru gospoda Drnovška skoraj ni prostora za
                           gospodarstvo, čeprav gospod Drnovšek slovi kot odličen gospodarski
                           teoretik.</p>
                        <p>Ne zato, ker je gospod Kopač predlagal pet minut, ampak zato, ker gospod
                           Drnovšek s svojim nastopom ni dal snovi (mogoče jo skriva kot kača svoje
                           noge, to je slabo), bom kar moral končati. Vendar bom končal z naslednjim
                           stavkom: To, kar smo slišali, ni vizija, to je gledanje skozi motno okno,
                           morda tudi tam nekje neke hiše v svetu iluzij, v kateri naj bi se naučili
                           politike in vodenja države. Prav gotovo si ne moremo želeti novih
                           eksperimentov, ki smo jim bili priča, tolikim v naši zgodovini, ki se nam
                           obetajo, če bi, Bog nas obvaruj, bil danes izvoljen gospod kandidat za
                           mandatarja. Zato bom glasoval proti, tudi v dobro tega gospoda kandidata,
                           gospoda Drnovška.</p>
                        <p>Gospodu Magajni: Tisto o narodnem sporazumu sliši kot enoumje oziroma
                           spominja na nek sporazum iz zgodovine. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Rajko Pirnat ima besedo.</p>
                     </sp>
                     <sp who="#sp.PirnatRajko">
                        <speaker>DR. RAJKO PIRNAT:</speaker>
                        <p>Hvala. Spoštovane poslanke in poslanci! Danes smo že pri tretji
                           konstruktivni nezaupnici in ta se od prejšnjih razlikuje po tem, da je
                           samo še mnogo manj programsko opredeljena, da je bil program očitno
                           sestavljen skrajno na hitro in da tiste, ki predlagajo konstruktivno
                           nezaupnico ali jo podpirajo, očitno žene samo ena želja: zamenjati
                           obstoječo Vlado in se dokopati do izvršilne oblasti. Čeprav je seveda ta
                           želja v demokraciji povsem legitimna in razumljiva, pa je nerazumljiva v
                           teh razmerah, ko bi bilo treba pravzaprav vse storiti za čimprejšnje
                           volitve in to naša stranka tudi dela. Gotovo pa je rezultat tega, da bo
                           prišlo do postopnega gospodarskega preobrata slej ko prej in da se bo
                           mogoče na ta način kritiki tudi s tujim perjem, torej, z ukrepi, ki jih
                           je inicirala in začela že ta vlada in bodo rezultate rodili šele
                           pozneje.</p>
                        <p>Nova vlada, ki jo predlaga kandidat za mandatarja, naj bi bila
                           strokovnejša od te. Imena, ki so predlagana, me ne prepričujejo v to.
                           Nasprotno, gre očitno spet za trgovino z resorji, za zasedanje mest po še
                           mnogo bolj političnih kriterijih kot so bili dosedanji in naj morda samo
                           sarkastično navedem, da po podatkih, ki jih imam, eden od kandidatov za
                           moje ministrstvo nima pravosodnega izpita, eden pa sploh ni pravnik. Tudi
                           po akademskih dosežkih predlagane vlade najbrž ta zaostaja za to, ki je.
                           Vendar se je še bolj treba zamisliti nad pisanostjo združbe, ki podpira
                           predlagano konstruktivno nezaupnico.</p>
                        <p>Ne gre seveda za vodstva nekaterih strank, ki podpirajo to, ampak zlasti
                           za članstvo. Kaj imajo recimo lahko skupnega člani nekdanjih, torej
                           strank nekdanjega Demosa in člani nekdanje Zveze komunistov? Ali
                           Socialdemokrati res mislijo, da bodo lahko svoje socialne programske
                           cilje uveljavili v vladi, ki jo vodi mandatar in predsednik Liberalnih
                           demokratov, ki mora nujno prisegati na relativno liberalno gospodarstvo
                           in ki skozi, katera stranka že skozi usta svojega gospodarskega
                           strokovnjaka gospoda Kopača govori o tem, npr. da so stroški za zdravstvo
                           preveliki. To se bo raztegnilo tudi na vse ostale socialne zadeve.</p>
                        <p>Ali Zeleni res mislijo, da bodo lahko uresničevali cilje varstva okolja v
                           vladi, katere cilj je, iz katere lahko sklepamo iz današnjega programa,
                           recimo v narekovaju, reducirati javno porabo. Menim, da kratkoročno to na
                           vsak način ni mogoče in da bodo morali v taki Vladi odstopati od svojih
                           ciljev, ki so jih v Vladi Demosa lahko uveljavljali.</p>
                        <p>Na koncu pa bi zaradi časovne omejitve želel povedati samo to. Nič nimam
                           osebno proti dr. Drnovšku, vendar je jasno vsak človek vsota svojih
                           preteklih ravnanj. Rad bi prepričal tiste poslance strank, katerih
                           vodstva vam diktirajo, da podprite to kandidaturo, vendar se čutite še
                           zavezani programu, na podlagi katerega ste bili izvoljeni, da trikrat
                           premislite, preden boste glasovali za to, da naj bi bil predsednik Vlade
                           nekdo, ki je bil predsednik Jugoslavije in vrhovni poveljnik
                           jugoslovanske vojske.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Karel Franko.</p>
                     </sp>
                     <sp who="#sp.FrankoKarel">
                        <speaker>KAREL FRANKO:</speaker>
                        <p>Spoštovani predsednik, spoštovane kolegice in kolegi poslanci! Na tem
                           mestu, kakor tudi v Zboru občin, sem večkrat pozival k pravičnejši
                           delitvi že itak skopo ustvarjenega dohodka. Podpore nisem bil deležen
                           niti s strani Liberalno demokratske stranke, iz katere izhaja mandatar
                           gospod dr. Drnovšek. Vsem je dobro znano, v kako težavnem položaju so
                           nekatere kategorije slovenskega prebivalstva, ker v programu, ki nam ga
                           je prebral gospod Drnovšek, mandatar, tega problema ne omenja, razen
                           nekaj malega o nezaposlovanju, njegove kandidature ne morem podpreti.
                           Kolikor pa bo gospod Drnovšek vendarle izvoljen v interesu tisočev, ki v
                           tretji dekadi meseca nimajo denarja za osnovne življenjske potrebščine, s
                           tega mesta prosim, da v najkrajšem možnem času pristopi k reševanju
                           omenjenega problema. Kot poslanec Slovenske ljudske stranke ga bom pri
                           tem podpiral. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Miloš Urbančič.</p>
                     </sp>
                     <sp who="#sp.UrbančičMiloš">
                        <speaker>MILOŠ URBANČIČ:</speaker>
                        <p>Mislim, da se ne izplača izgubljati besed, zato bom končal in pozdravljam
                           vesoljno dolino Šentflorjansko. Vse Šentflorjance pa pozivam, da bi imeli
                           čimveč sreče pri nesebičnem uveljavljanju za narodov blagor in da bi pri
                           tem vsaj spoznali vso globoko resnico Cankarjeve resnice.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Jože Magdič.</p>
                     </sp>
                     <sp who="#sp.MagdičJože">
                        <speaker>DR. JOŽE MAGDIČ:</speaker>
                        <p>Spoštovane gospe in gospodje! Začel se je drugi krog aprilskih volitev,
                           norčevanje iz slovenskih volivcev. Nedinamičnost naše politike je eden od
                           simptomov slovenske samomorilnosti. Ta mandatoromanija se nadaljuje.
                           Iščem en pozitiven smisel, težko ga najdem. Sprašujem se, kaj bi se
                           dogajalo s tistim, ki bi zahtevali odstop mandatarja v bivšem sistemu.
                           Kaj bi bilo, če bi na volitvah pred dvema letoma zmagala levica in bi
                           tako imenovani desni zahtevali odstop vlade? Zdi se mi, da je slovenska
                           politika izgubila stik z narodom. Ali je to namerno? Mislim, da smo
                           Slovenci porinili v podzavest tudi problematiko tako imenovane zamrznjene
                           ZKS. Nikoli nismo dobili pravega odgovora, kaj pomeni zamrznitev ZKS in
                           to me resno moti. ZKS se je od vseh komunističnih partij Evrope
                           najtemeljitejše pripravila na nove razmere, na tako imenovan sestop z
                           oblasti. Del slovenske politične levice noče v zapadno evropsko
                           civilizacijo, odnosno se ne izjasnjuje v tem smislu. Sestop mentalitete
                           zamrznjene ZKS iz oblasti še nikakor ni končan. Ortodoksna levica ne more
                           preboleti volilnega neuspeha pred dvema letoma. Nekateri bivši oblastniki
                           so volitve dojemali kot preštevanje, delanje spiskov, kdo je kdo. Če bi
                           bil krščanski demokrat odstranjen s položaja predsednika Vlade, bi bilo
                           enkrat vse levo. Ker še predsednik Vlade ni levi, naj bi bila levica
                           ogrožena. Večkrat sem že omenjal slovensko levico. Je namreč ta izraz
                           dovoljen. Predsednik Kučan je na koprski TV ob neizvolitvi mandatarja
                           Marka Voljča govoril, da bo odslej na Slovenskem levica, sredina in
                           desnica. Želim, da bo temu dejansko tako, vendar v evropskem smislu, ne
                           pa tako kot se spominjam enega od bivših oblastnikov, ki jim je po
                           volitvah rekel, da če bi komunisti znotraj sebe dovolili pravočasno
                           mavričnost, nas krščanskih demokratov dejansko ne bi bilo na občinskih
                           dvoriščih in tudi ne v parlamentu.</p>
                        <p>Iz tega aspekta tudi sprašujem gospoda dr. Jožeta Pučnika, ali se je
                           pravilno premislil in ali se zaveda, da bo morda sprejemal vlogo
                           desničarja znotraj take leve politične demokracije, ki pa seveda ni
                           Evropska.</p>
                        <p>Gospod Drnovšek, vaša reklama vas obožuje. Ne omenja pa ta reklama, da
                           ste bili kot gojenec ZKS deležni vseh izobraževalnih bonitet. Govori se
                           tudi, da se LDS hoče znebiti Drnovška, kalvarija mandatarstva je ena od
                           variant, da ne bo treba delati izrednega kongresa LDS stranke, da bi se
                           na ta način znebili dr. Drnovška. Je pa to podcenjevalni odnos LDS
                           stranke do tega parlamenta. Svoje probleme naj si LDS uredi znotraj same
                           sebe, ne pa da jih eksportira. Za vas dr. Drnovšek se govori tudi, da
                           ščitite manadžerski, jaz rečem manažerski lobi, ki je proti civilizirani
                           obliki lastninjenja. Gospod Drnovšek, sprašujem se, kaj ste storili za
                           Slovenijo med lansko vojno. Zakaj niste bili v Kopru, ko je odhajala
                           jugoslovanska armada? V slovensko politiko vnašate vrstni red. Smatrate,
                           da je sedaj na vas vrstni red. Takšno pojmovanje je nasledstvo
                           boljševizma. Če ste bili predsednik razpadajoče Jugoslavije, še to ne
                           pomeni, da je na vas vrstni red biti premier nove Slovenije. Od politike
                           vrstnega reda se bo treba posloviti. Ne recite Slovenkam in Slovencem, da
                           bi vi uredili Slovenijo, če bi bili izvoljeni za mandatarja, pa vam nismo
                           dali priložnosti.</p>
                        <p>Ob predstavi, da naj v Sloveniji zmaga civilizirana zapadno evropska
                           demokracija, sem za to, da ostane premier gospod Lojze Peterle. Zavedajmo
                           se, da stoji danes Slovenija pred dvema velikima odločitvami, prvič
                           direktno pod zapadno Evropo, pod zapadno obliko demokracije, drugič dolga
                           pot Slovenije v družino svobodnih narodov. Zaustavitev krščanske
                           demokracije kot tudi celotne demokratične desnice, ki pomeni lahko hojo
                           po levi, za mene na Severni pol zamrznjene ZKS. Zmaga levice bi pomenila
                           uveljavljanje svojevrstne samoupravne lažne demokracije. Vemo, kam nas je
                           pripeljalo samoupravljanje. Tja nas bo pripeljala leva varianta
                           večstrankarske nedemokracije, ki bi morda celo poslužila za eksport, kako
                           naj si države v postkomunizmu urejajo politični sistem.</p>
                        <p>Odločali se bomo, ali bo Slovenija alpska Romunija ali pa bo odprla vrata
                           zapadnemu, ravno preverjenemu demokratičnemu sistemu. Jaz sem za krajšo
                           in prepričljivo pot. Že počasen tempo naše politike, torej dolga pot
                           spreminja sama po sebi našo politično kvaliteto, seveda v negativnem
                           smislu. Končal bom z mislijo velikonočnega tedna in za njegova oblačila
                           (pod oblačili smatram ugled) so vrgli kocko. Ugled Slovenije je spet na
                           kocki. Odklanjam, da bi ta parlament postal kockarnica slovenske usode.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Žaro Pregelj.</p>
                     </sp>
                     <sp who="#sp.PregeljŽarko">
                        <speaker>ŽARKO PREGELJ:</speaker>
                        <p>Spoštovani! Tako kot sem v dosedanjih dveh krogih, bom tudi danes
                           obrazložil svoj glas. Ne bom sodeloval pri glasovanju iz znanih razlogov.
                           So predvsem proceduralni, in sicer ne soglašam s tem, s tako uporabo tega
                           instrumenta konstruktivne nezaupnice, mislim, da za pravo izvajanje tega
                           instrumenta nimamo poslovniške podlage in zato tudi prihaja do takšnih,
                           jaz bom rekel, izrojevanj tega instrumenta, ki pač ne pripelje do tistega
                           rezultata, za katerega je bil namenjen.</p>
                        <p>Si pa ne morem kaj, da zraven ne bi tudi povedal svoje opazke oziroma
                           svojega občutja, ki je danes dokaj nelagodno, za razliko od zadnjič,
                           nimam nobene inspiracije in  želel bi mogoče le povedati nekaj misli
                           oziroma  mnenj, ki so mi jih posredovali moji volivci. Na eni strani mi
                           pišejo pač, naj vztrajam v svoji drži, pač s svojim mnenjem. Pravijo, da
                           je to edino tisto, kar se Zelenim pripiše. Po drugi strani pa npr. moji
                           bivši sodelavci, predvsem sodelavke vzdihujejo, pravijo: "A, Drnovšek je
                           edini, ki nas lahko odreši. Dobro, mogoče je to res. Toda zakaj se ne bi
                           to dogodilo na volitvah, kjer bi direktno volivci lahko odločali, ne pa
                           da to nehvaležno vlogo prepuščajo nam.</p>
                        <p>Dejansko sem v svoji poslanski funkciji razdvojen. In ostane mi edino, da
                           odločim pač tako, kot mi prepričanje dovoljuje. Verjetno res tudi sedanja
                           Vlada ni daleč od tega , da bi bila dovolj operativna in dejavna, sploh
                           pa ker nekateri nikakor nočejo odstopiti, tako da nas utegne danes čakati
                           še eno poglavje. Bi se pa verjetno z določenimi spremembami marsikaj
                           spremenilo.</p>
                        <p>Današnjemu mandatarju so bile ponujene določene funkcije, ki jih pa ni
                           sprejel. Opažam, da se ta krog oziroma ta lov, bi lahko rekli tudi ta
                           mandatarski tek nadaljuje in ko sem zadnjič ugotavljal, da je nekaj v
                           naši slovenski kulturi, ugotavljam, da je še nekaj drugega. Namreč, ko
                           sem nekatere ljudi, s katerimi sem se pogovarjal, opozarjal, ali ga
                           poznate tega novega mandatarja, ali mogoče veste, da je lahko tak in tak
                           in tak. Jasno, sem pač politično obarval s svoje strani, so rekli, vseeno
                           kakšen, glavno da zamenja Lojzeta. Vseeno kakšen je, torej za Slovence ni
                           pomembno kaj bo, ampak glavno, da je nekdo, ki jim bo resnico lahko na
                           pravi način prikril. Malo čudna situacija in še bolj čudna situacija je
                           za mojo stranko, ki se v vseh teh igrah pojavlja ves čas v isti vlogi. Na
                           vsakega mandatarja pikira, za vsakega mandatarja se izjasnjuje, nobenemu
                           pa ne more garantirati absolutne podpore. In to čudno stališče se da
                           razložiti samo z enim samim dejstvom, da so pač znotraj te stranke
                           določene zadeve ne odvijajo tako kot bi se morale. Verjetno te odločitve
                           sprejema preozek krog ljudi, da bi lahko za njimi stala cela stranka. Naj
                           mi bo oproščeno, če bom pač delal po svoji volji, pač sem tudi odgovoren
                           za to, za kar pač tukaj glasujem ali ne glasujem, in tako bom počel
                           vnaprej. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Besedo ima Emil Milan Pintar.</p>
                     </sp>
                     <sp who="#sp.PintarEmilMilan">
                        <speaker>EMIL MILAN PINTAR:</speaker>
                        <p>Spoštovane kolegice in kolegi! Parlament je z današnjim glasovanjem o
                           konstruktivni nezaupnici spet postavljen na težko preizkušnjo. Težavnost
                           te preizkušnje ni toliko v odločitvi o tem, ali se bomo odločili za ali
                           proti predlaganemu mandatarju. Vse očitnejše namreč postaja, da je za nas
                           poslance preizkušnja že v tem, ali bomo v razpravi vzdržali raven
                           resnosti in dostojnosti, pa tudi dostojanstvenosti, ki jo ljudje od nas
                           upravičeno pričakujejo. Francozi, ki so poznan narod države in
                           diplomacije, poznajo trd pregovor: Nobles oblishe. Tudi parlament vsakega
                           naroda je neke vrste nobles, kar seveda zahteva in zavezuje vsakogar od
                           nas, da svoj posel opravlja resno, zavzeto in dostojno. Ljudje ne
                           zahtevajo od nas, da bomo istega mnenja. Toda upravičeno pričakujejo, da
                           se bomo znali pogovoriti na osnovi argumentov. Zato ne bi smelo biti
                           prostora za komedijanstvo, za krošnjarjanje z bananami, za primitivne
                           nastope, uglašene na najnižje instinkte populizma in ogroženosti. Zato
                           pozivam in mislim, da danes nam to nekako uspeva, da vzpostavimo in
                           vzdržimo kulturno raven razpravljanja in odločanja, sicer bi res nastopil
                           za predlog, ki sem ga pred letom že dal, da parlament sam zahteva, da se
                           iz psihohigieničnih razlogov preprosto razpusti. In sedaj k vsebinski
                           odločitvi.</p>
                        <p>Spomnili se boste, spoštovane kolegice in kolegi, da sem bil pred 22.
                           meseci med prvimi, ki sem javno tudi s tega podija podprl Vlado gospoda
                           Peterleta, čeprav sem bil poslanec opozicijske stranke. Takrat sem
                           poudaril, da potrebujemo Vlado in da Vlada potrebuje naše zaupanje,
                           čeprav je bilo vsem jasno, da je bila Vlada sestavljena na hitro in da so
                           stranke vladajoče koalicije na nekaterih področjih vsilile predsedniku
                           strokovno neustrezne rešitve. Prav tako je bilo jasno, da so bila
                           nekatera druga ministrska mesta zasedena s kvalitetnimi strokovnjaki.</p>
                        <p>To leto in pol je jasno pokazalo, da je bila ta ocena, ki ni bila samo
                           moja - točna. Na približno tretjini mest je bila vlada šibka, da ne rečem
                           slaba. Normalno bi bilo, da predsednik ukrepa in da področja, kjer je
                           delo zaostajalo, okrepi oziroma zamenja odgovorne. Tega vlada oziroma
                           njen predsednik, nista storila. In prav tu je tista točka, kjer je
                           kritika najbolj upravičena. Predsednik, ki vlade ne obnavlja in ki ne
                           skrbi za uravnoteženo uspešnost, ne opravlja svoje funkcije in ravna
                           neodgovorno. S tem svojim obnašanjem sta predsednik vlade in vlada sama
                           vsiljevala poslancem in družbi dogmo svoje nezmotljivosti ob tem, ko je
                           gospodarstvo zdrsnilo na dve tretjini svojih zmogljivosti in svojih
                           kapacitet. Vztrajanje v maniri, da se zamenja samo ministre, ki sami
                           odidejo, je neresno in razvojno nevarno. Najslabši ministri praviloma
                           nikoli ne odstopijo in iz takih vlad zato praviloma odhajajo najboljši.
                           Tu smo imeli priliko videli.</p>
                        <p>Ne očitam Vladi, da ni ničesar storila. To bi bilo krivično. Nasprotno.
                           Na številnih ministrstvih bi bila inventura dela in rezultatov izrazito
                           pozitivna. To, kar je Vladi mogoče in nujno očitati, pa je, da se ni
                           ustrezno usposobila za drugo fazo svojega dela, za razvojno gospodarsko
                           učinkovitost. Pri tem me niti ne zanima posebej, ali se ni hotela ali to
                           zaradi obstoječega razmerja sil v Demosu ni zmogla. Dejstvo je, da je na
                           tem področju neuspešna in da bo neuspešna tudi v prihodnje, saj ni več
                           enotna v sebi, v parlamentu nima ustrezne podpore, v narodu ne potrebnega
                           zaupanja, kot kažejo analize javnega mnenja. Vrč je razbit in zlepiti ga
                           ni mogoče. Samo po sebi to ni posebej tragično dejstvo. V vseh deželah
                           okrog nas vlade padajo in nastajajo nove, pa iz tega ne delajo ne posebne
                           drame, ne posebne farse.</p>
                        <p>Tisto, kar je zaskrbljujoče, je, da pri nas v mladi državi vprašanje
                           padanja ali obstoja vlade dramatiziramo, da nanjo vežemo skoraj celotno
                           usodo naroda in mir tako v nebesih kot na zemlji. Ta politizacija
                           politike, ki ni nič drugega kot farizejsko gostoljubje, da nesposobnost,
                           da moderno politiko vidimo kot upravljanje javnih zadev, postaja za žepno
                           Slovenijo nevarna, ali če se poigram z besedami: "ni usodna menjava
                           vlade, usodna je lahko dramatizacija tega dejstva, ki meri v globino, v
                           razkol naroda do samih korenin. Vlade so potrošno in pokvarljivo blago in
                           prej ko bomo dojeli in sprejeli to zakonitost sodobne politike, prej se
                           bomo osvobodili spon starega režima, za katerega je bilo značilno, da so
                           posamezniki gradili državo na sebi samih. Zato je ta njihova država
                           trajala natanko toliko časa, kot oni sami. Ne ponovimo te napake.
                              <stage>(Pet minut je minilo prosim.)</stage> Končujem z dvema mislima:
                           razklenimo povratno zvezo med človekom in funkcijo, med imenom
                           posameznika in mandatarsko ali predsedniško funkcijo, kadar nas
                           vztrajanje na tej zvezi zapira v začarani krog razvojne neuspešnosti.
                           Veste, da rad povem to, kar mislim in poskušam jasno precizirati stvari
                           in ne maram slepomišenja. Z istimi razlogi, s katerimi sem pred 22.
                           meseci glasoval za vlado gospoda Peterleta oziroma zanj in za njegovo
                           vlado, bom danes glasoval za spremembo vlade, da ne bo nesporazuma. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Franc Zagožen.</p>
                     </sp>
                     <sp who="#sp.ZagoženFranc">
                        <speaker>DR. FRANC ZAGOŽEN:</speaker>
                        <p>Spoštovani predsednik, spoštovane poslanke in poslanci! Komunizem je kot
                           civilizacijska in kulturna stranpot, kot razvojna stranpot, slepa ulica
                           ali suha veja na deblu civilizacije razpadel. To so globalne družbene
                           spremembe, ki so se zgodile v Evropi in v vsem svetu in ob tem je prof.
                           Kržičnik pred dobrim letom v Delu globino teh sprememb primerjal z
                           reformacijo in protireformacijo in posledicami, ki sta jih pustile v
                           evropski civilizaciji. V teh globalnih spremembah, ki so bile nujna
                           posledica zakonov razvoja in so zorele postopno, vse do revolucije med
                           drugo svetovno vojno naprej, in potem pospešeno v preteklem desetletju,
                           smo bili Slovenci prvi. Vrnitev v evropski kulturni in civilizacijski
                           tok, k evropskim kulturnim in civilizacijskih koreninam, bi nam lahko
                           najprej uspela. Slovenska pomlad je bila tak program. Človekove pravice,
                           pravni red, ekološko, socialno in tržno gospodarstvo, emancipacija
                           državljanov in nacija na podlagi samoodločbe. Slovenska država,
                           enakopravna z drugimi in mednarodno priznana, je bil program, projekt,
                           tista reformacija, za katero je glasovalo na volitvah nad 60% volivcev,
                           ko so volili Družbenopolitični zbor in Zbor občin; Zbor združenega dela
                           se ni volil na podlagi političnih programov. Le en del programa je
                           dosežen. To je emancipacija nacije, ne pa še emancipacija državljanov
                           posameznikov.</p>
                        <p>Demokratizacija je proces, ki bo trajal - je trajen proces političnega,
                           ekonomskega, socialnega in osebnega osvobajanja in je svetovni proces.
                           Nam se je zataknilo jeseni, ko je prišla na vrsto lastninska zakonodaja
                           in sprejemanje pravnih norm, ki bi dale pravni okvir taki ekološki
                           socialni in tržni ekonomiji. Od takrat se pogrezamo v močvirje. Tej
                           globalni reformi ali reformaciji se od jeseni postavlja nasproti
                           reakcija. Protireforma ali protireformacija. Ko je bila septembra
                           napovedana blokada sprejemanja lastninske zakonodaje, sem prosil
                           opozicijo, naj le pljuva na Demos, poliva nanj gnojnico, ker vemo, da
                           bomo krivi vsega, tudi gospodarske krize in socialne stiske, ne glede na
                           to, kaj storimo. Vendar sem hkrati prosil opozicijo, naj ne onemogoča
                           nujnih sprememb, naj ne onemogoči normalizacije te družbe.</p>
                        <p>Ob vsem spoštovanju  do kandidata dr. Drnovška sedaj ugotavljam, da ga
                           podpira protireformska koalicija. Celoten blok naslednic nekdanjih
                           družbenopolitičnih  organizacij. Od ZKS, ZSMS, do Socialistične zveze
                           delovnega ljudstva. Mislim, da je čas za alarm v naših glavah, mislim, da
                           ne gre za neko prehodno, nekajmesečno vladavino v neki normalni družbi,
                           ampak da gre za poskus restavracije. Kakšne bodo posledice, če zmaga ta
                           protireformacija, je težo napovedati. Vsekakor pa bodo težke. Lahko
                           pomenijo izolacijo mlade države. Ne bodo sicer ustavile razvoja, ker tega
                           ni mogoče ustaviti, lahko pa je v nekaj mesecih ne restavrirati
                           komunizem, ampak vrniti družbo kot družbeni sistem za stoletje nazaj. To
                           je mogoče storiti samo z lastninsko zakonodajo. Vrniti družbo v stanje
                           divjega kapitalizma <stage>(opozorilo predsednika - 5 min!)</stage>
                           primarne kapitalistične akumulacije in s tem v nov predvolucijski čas.
                           Zato vas prosim, spoštovane poslanke in poslanci, zaustavimo
                           protireformacijo, glasujmo za normalizacijo. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ivan Tomše. Ga ni. Franci Feltrin.</p>
                     </sp>
                     <sp who="#sp.FeltrinFranci">
                        <speaker>FRANCI FELTRIN:</speaker>
                        <p>Spoštovani! <stage>(Tudi mene, slišal sem smeh, to bo lep govor,
                              ja.)</stage> Zelo sem razočaran in moram povedati slovenski javnosti,
                           da sem razočaran, da ravno tiste stranke, ki govorijo o tem, kako
                           podpirajo delavca, v tem programu ni besede o njih. Mislim da, če gledamo
                           ta program, bo še zmeraj delavec tisti, ki ga bodo metali na cesto,
                           posebno Liberalno demokratska stranka se je do sedaj odrezala povsod, da
                           je šla trdo na to, da so si privatizirali, organizirali po vseh občinah,
                           po celem slovenskem prostoru, da jim ni bilo mar za nezaposlene, da ni
                           bilo mar za tiste delavce, ki delajo za 30% več denarja kot tiste, ki
                           čakajo doma ali so na čakanju ali brezposelni.</p>
                        <p>In ravno to, gospod mandatar dr. Drnovšek, pogrešam v vašem programu. Jaz
                           sem pričakoval tako kot so ostali in moram reči, da so tudi moji volivci
                           rekli, da ste vi edina rešitev. Zelo, res zelo sem razočaran, da tega v
                           vašem programu ni, ker sem bil prepričan, ker od SDP do vseh so se po
                           terenu in povsod po časopisu obnašali tako, kot da se desna (bom jaz
                           sedaj tako rekel) Demosova stran ne zavzema za delavca, ves čas nas
                           kritiziral, da v tem programu pa tega ni. Prepričan sem bil, da bo to
                           tako razdelano, da se bomo mi samo učili. In vidim, da bomo morali to
                           skupno delati, zato povem to, ker nisem hvalil na tem področju prejšnje
                           Vlade, sem jo kritiziral in jo tudi danes in moj predlog je ta. Da če
                           danes gospod Drnovšek ne dobi večine, gremo v rekonstrukcijo Vlade, pa ne
                           samo desna stran, do bom zopet to poudaril, pa ne misliti na zlo, ampak
                           vsi skupaj in da bo tudi gospod Drnovšek, me zanima lahko stopil zraven
                           in da bomo rešili problem, mislim, da nismo tu zaradi političnih
                           ideologij, ampak da smo tu zaradi slovenskega naroda, slovenskega
                           delavstva samega. Ni problem med nami, problem je tam, na terenu itn.</p>
                        <p>Še nekaj gospod mandatar. V tem programu nisem zasledil, kaj bo z zakoni
                           o denacionalizaciji in zakoni o zadrugah. Moram reči, da od Nove Gorice
                           do Mursko Sobote, ker se pač s tem ukvarjam, sprašujejo, so telefonirali,
                           kako bo v slučaju, če Peterletova vlada - da jo tako imenujem - pade.
                           Nisem siguren. Iz tega programa nisem siguren, da bo nadaljevanje, da se
                           bo denacionalizacija vršila, da se bo zakon o zadrugah izvajal, prav iz
                           tega, ker smo tudi danes v našem zboru občin razpravljali o zakonu o
                           gozdovih in so ravno z iste strani poslanci nasprotovali, da bi se
                           vračala zemlja vaškim agrarnim skupnostim, ki jim je bila vzeta. In to je
                           res moja skrb pri tem, ne skrbim to, kdo bo jutri v Vladi, ampak skrbim
                           to, kako bo jutri ta narod preživel in tu prosim vse, da se obrnemo na
                           to, kako bo jutri ta narod preživel to krizo, v katero smo šli zavestno
                           in katero moram reči, da naš slovenski narod zelo zelo trdno prenaša,
                           molče; koliko časa bo še, se pa lahko samo vprašamo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Tomše prosim.</p>
                     </sp>
                     <sp who="#sp.TomšeIvan">
                        <speaker>IVAN TOMŠE:</speaker>
                        <p>Hvala lepa. Spoštovani gospod predsednik, gospe in gospodje, gospod
                           kandidat za mandatarja! Z veliko pozornostjo sem poslušal vaš nastopni
                           govor. Moram reči, da sem osebno pričakoval nekaj več in ker vsega, kar
                           sem pričakoval iz vašega nastopnega govora, nisem slišal, bi rad zastavil
                           dvoje vprašanj oz. dva sklopa vprašanj, da ne bi bil v dilemi pri
                           glasovanju.</p>
                        <p>Prvi sklop mojih vprašanj se nanaša zame na osnovni problem slovenskega
                           gospodarstva, to je zakona o lastninjenju. To je zame osnovni problem,
                           brez katerega ne vidim možnosti, da bo tuji kapital, da bodo tujci
                           masovno prihajali, prinašali denar v Slovenijo. Dokler teh osnovnih
                           stvari ne razjasnimo, ne razčistimo, sem trdno prepričan, bodo
                           gospodarski problemi takšni kot so; verjetno še nekoliko slabši. Iz tega
                           razloga bi vas rad povprašal.</p>
                        <p>Pripeljali ste v Slovenijo gospoda Sachsa. Na vaše asistiranje je prišel
                           svetovat slovenski vladi in nastal je model lastninjenja, s pomočjo
                           znanega gospoda "Jeffreyja Sachsa" Vem, da ste za tem nekateri pravijo
                           sicer pod vplivom farusa - mislili, da bi bilo dobro uporabiti nekoliko
                           popravljen Markovićev model za lastninjenje. Pa me danes zanima, ker vem,
                           da ste v tem času nekolikokrat spremenili mnenje o lastninjenju, bi rad
                           danes eksplicitno odgovor, kakšen model lastninjenja, po kakšni poti naj
                           bi lastninili družbeno premoženje v Sloveniji. Torej, kako boste dejansko
                           ta model lastninjenja izpeljali, če boste dobili mandat in predvsem me
                           zanima, v katero korist bi naj ta model, ki ga boste zagovarjali, v
                           kolikor boste dobili mandat, bil izpeljan? Ali bo to model, ki bo šel v
                           korist slovenskega managementa ali slovenskega delavstva? Ker to sta dve
                           različni opciji in v obeh oboji skupaj ne morejo dobiti maksimalno, dobi
                           lahko eden več, drugi manj. Predvsem v drugem koraku me zanima, kako bomo
                           izpeljali to lastninjenje v korist Slovencev. Ali bo šlo to lastninjenje
                           v škodo Slovencev, kajti s kapitalom Slovencev ni računati, da gre za
                           ogromni kapital Slovencev, ki čakajo na to, da bodo Slovenci kupci
                           slovenskega gospodarstva. To je moja ocena, lahko da se motim, lahko, da
                           smo Slovenci bogati. Torej v tem drugem primeru, če ne bo ta model v
                           korist Slovencev, potem bo v korist tujcev, ki bodo kupili slovensko
                           gospodarstvo. Tu bil želel eksplicitne odgovore, kako naj bi po vašem
                           gledanju to lastninjenje potekalo? Torej v korist managementa, v korist
                           delavcev, v korist Slovencev ali v korist tujcev?</p>
                        <p>Drugi sklop mojih vprašanj se nanaša na parlamentarno krizo. Za to
                           govornico sem že govoril, da sem osebno trdno prepričan, da v Sloveniji
                           ne gre samo za vladno krizo, ampak je zame hujša ta parlamentarna kriza.
                           Hujša je ta parlamentarna kriza zaradi tega, ker je nekajkrat v tem
                           mandatu, ker sem tudi član tega parlamenta, prišlo do izraza, da je lahko
                           manjšina izrabila svojo voljo in postavila večini ultimate. Manjšina je
                           torej postavila ultimate in zaradi teh problemov nekatera zakonodaja v
                           tem parlamentu ni bila sprejeta.</p>
                        <p>Drugi problem tega parlamenta je v tem, da ne znamo spoštovali pravil
                           demokratične parlamentarne demokracije. Ne znamo spoštovani teh pravil in
                           se znamo seliti iz stranke v stranko, pozabljamo pa, da ne gre za
                           problem, kdo je v kateri stranki, ampak gre za problem, kdo je dobil od
                           volivcev mandat, da nastopa v tem parlamentu. Mislim, da pri tem
                           pozabljamo torej na mandate, ki smo jih dobili s strani volivcev, ne pa s
                           strani strank, v katerih smo danes, v katerih imenu danes nastopamo. V
                           tem času nismo uspeli narediti osnovnih pravil parlamentarne demokracije
                           in iger, ki jih je treba igrati v tem parlamentu (opozorilo!) .....
                           Končujem gospod predsednik. Nismo uspeli narediti teh pravil in ker jih
                           nismo naredili, uporabljamo stara. Zato me zanima gospod predsedniški
                           kandidat, kako boste v takem parlamentu uspeli dobiti večino za vaše
                           predloge, ali drugače povedano, kako se boste borili proti blokadam, ki
                           bodo zelo verjetno samo na drugih lokacijah nastajale? Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ciril Ribičič.</p>
                     </sp>
                     <sp who="#sp.RibičičCiril">
                        <speaker>DR. CIRIL RIBIČIČ:</speaker>
                        <p>Spoštovane kolegice in kolegi poslanci! Naj na miren in argumentiran
                           način, ki je značilen za nastopanje poslancev moje stranke, razložim
                           zakaj SDP podpira predlog, da se na mesto gospoda Peterleta za
                           predsednika vlade izvoli gospod dr. Janez Drnovšek. Prvi razlog je v
                           neuspešnosti dosedanje Vlade, zlasti na razvojnem, gospodarskem in
                           socialnem področju. Drugi razlog pa je v zaupanju in upanju številnih
                           članov, simpatizerjev, volivcev SDP, da bi Drnovškova vlada lahko
                           prispevala k uresničitvi programa gospodarsko uspešne in socialno
                           pravične Slovenije, za kakršno se zavzema naša stranka.</p>
                        <p>Dosedanja vlada je dajala prednost vsemu, le temeljnim razvojnim
                           gospodarskim in socialnim vprašanjem ne. Namesto da bi povezala
                           prepotrebno ekonomsko znanje, je šla v spor z ekonomsko stroko in tudi v
                           nekritično kupovanje vprašljivega tujega ekonomskega znanja. Z
                           radikalnimi in nekvalitetnimi zakonskimi predlogi na lastninskem in
                           drugih področjih je povzročala blokade. Rezultati so znani: več kot 11%
                           brezposelnost, izjemen upad proizvodnje, huda inflacija, socialna
                           ogroženost ne le brezposelnih in upokojencev, ampak tudi ogromnega dela
                           zaposlenih, propadanje celih regij, vej gospodarstva in slojev. Velik del
                           prebivalstva Slovenije je danes na pragu, velikokrat pa tudi že prek
                           praga revščine, ki lahko vodi v razprodajo Slovenije tujcem. Takojšnja
                           zamenjava Vlade je nujnost, pa ne zaradi njene ideološke usmerjenosti,
                           ampak zaradi njene nestrokovnosti, neuspešnosti in neučinkovitosti.</p>
                        <p>V današnjih razmerah je graditev razvojnega projekta, ki naj privede do
                           razvojno uspešne in socialno pravične Slovenije, skoraj utopično. Najprej
                           je namreč potrebno nadomestiti dve leti napačne in neučinkovite ekonomske
                           politike, ki ni bila zasnovana na razvojnem programu. Zato je
                           najpomembnejša naloga tega trenutka, da oblikujemo Vlado, ki bo sposobna
                           doseči sklenitev socialnega pakta, ponuditi široko sprejemljiv lastninski
                           zakon in resen predlog zakona o soupravljanju zaposlenih. Dobiti moramo
                           Vlado, ki bo sporazumno z zaposlenimi, menedžerji in lastniki kapitala
                           ustvarila pogoje za nov razvojni ciklus, utemeljen na pravični razdelitvi
                           bremen. Potrebujemo Vlado, ki bo svojo spretnost, izkušnje in mednarodne
                           zveze uspešno uporabljala za ohranjanje starih in odpiranje novih trgov
                           za naše gospodarstvo. Namesto vlade, ki pristaja na logiko vse težjega
                           preživetja potrebujemo vlado, ki bo Slovenijo privedla na pot novega
                           razvojnega vzpona.</p>
                        <p>To so nekateri temeljni razlogi zaradi katerih se SDP zavzema za
                           takojšnjo zamenjavo Peterletove in izvolitev Drnovškove vlade, ki obeta,
                           da bo okoli sebe zbrala sile dela in znanja, ki hočejo in zmorejo
                           zaustaviti in obrniti tok, ki vodi v ekonomsko in politično odvisnost
                           Slovenije in socialno ogroženost in revščino njenega prebivalstva.
                           Izbiramo med zanesljivim nazadovanjem, ki ga nosi s seboj dosedanja Vlada
                           in upanjem, da bo Drnovškova prehodna Vlada že do volitev ustvarila
                           pogoje za nov razvojni vzpon. SDP daje danes svoj glas za takšno upanje.
                           Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Franc Kovač.</p>
                     </sp>
                     <sp who="#sp.KovačFranc">
                        <speaker>MAG. FRANC KOVAČ:</speaker>
                        <p>Franc Kovač, Narodni demokrati. Vznemirljiv nemir v tej hiši, pa tudi
                           zunaj je vzpodbudil mojo potrebo, da na kratko obrazložim, zakaj danes ne
                           bom glasoval za gospoda Drnovška oziroma za nezaupnico sedanji vladi.</p>
                        <p>Prvič menim, da ima sedanja Vlada dovolj dobrih, globalnih gospodarskih
                           in družbenih  usmeritev. Toda res je tudi, da je napravila zagotovo
                           precej in morda tudi preveč napak in je kriva za erozijo pravne države.
                           Tu mislim na ta divja lastninjenja, probleme z delovno zakonodajo, domala
                           sesutje nekaterih služb, denimo gozdarske, SDK itd. Toda, sodeč po
                           ekspozeju gospoda Drnovška, on teh problemov ne zaznava in jim tudi ne
                           namerava posvetiti večje pozornosti. Po mojem mnenju pa gre za ključne
                           probleme, akutne in prav reševanje le teh  je temelj zaupanja ljudi in
                           tudi vsakršnega gospodarskega in družbenega napredka. Temu pa je,
                           izgleda, bližje celo obstoječa vlada kot pa predlagana vlada gospoda
                           Drnovška.</p>
                        <p>Drugič, simpatičen status skrivnostne osebe, ki ga je gospod Drnovšek
                           uspel zadržati še  od takrat, ko je bil na prvih volitvah na predsedstvu
                           izvoljen tako rekoč kot "ne Bulc", je uspel ohraniti vse do danes. Danes
                            verjetno ravno predvsem zaradi te svoje zagonetnosti vzbuja odrešeniška
                           upanja razdvojenih Slovencev. Ocenjujem, da glede na pričakovane
                           skorajšnje volitve pri tej nezaupnici ne gre za resnejši namen velikega
                           meta.</p>
                        <p>In tretjič. Demosov volilni program,na podlagi katerega sem dobil mandat
                           v tej skupščini, je med drugim zagotavljal tudi spremembo naše bivše
                           družbene in državne ureditve. Gospod Drnovšek je do nedavnega v
                           precejšnji meri predstavljal ali poosebljal vrh te ureditve, ki smo jo
                           spremenili in jo še spreminjamo. Glede na to in sodeč po njegovem
                           predlogu nove Vlade in po njegovi predstavitvi programa gre za očiten
                           pomik v levo. Tega pomika volilni rezultati preteklih volitev ne
                           opravičujejo. Torej, mandat za zamenjavo Vlade prepuščam volivcem. Hvala
                           lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Jaša Zlobec.</p>
                     </sp>
                     <sp who="#sp.ZlobecJašaL">
                        <speaker>JAŠA L. ZLOBEC:</speaker>
                        <p>Lepo pozdravljeni! Najprej kolegu Kovaču zato, ker je ponovil že
                           petnajstič ta veliki strah o premikih v levo. Mislim, da so vaše
                           definicije levo - desno skrajno problematične. Rekel bi pa to. Če premik
                           k razumu definirate kot premik v levo, potem sem tukaj prvi levičar.
                           Ampak pojdimo k stvari. Zmeraj sem v tej skupščini nastopal proti veliki
                           patetiki, proti temu, da smo razglašali za zgodovinske zadeve tudi take,
                           na katere smo že vsi zdavnaj pozabili. Ampak danes smo, drage poslanke in
                           poslanci, prav gotovo pred pomembno odločitvijo. Slepa ulica, v kateri je
                           sedanja Vlada, je brez izhoda in to v obe smeri. Že tako krhka Vlada se
                           iz dneva v dan bolj kruši in izgublja svojo verodostojnost navznoter in
                           navzven. To so dejstva, to niso vrednostne sodbe. To so dejstva, ki so
                           neodvisna od tega, ali kdo ljubi to vlado ali je kdo do te vlade
                           ravnodušen. V javnosti pa vse bolj narašča apatija in nejevolja na
                           politiko nasploh. Če nekdo "afne gunca" v Skupščini, smo avtomatično vsi
                           poslanci obdolženi, da "guncamo afne". In od tod, od tega nezadovoljstva
                           s politiko nasploh, je samo še korak do zahtev po odločnih rešitvah in po
                           karizmatičnih voditeljih. Take rešitve pa vsi poznamo iz zgodovine, tudi
                           v Evropi 20. stoletja. Ne se slepiti. Danes je pred nami zadnja možnost
                           za izvolitev novega mandatarja. Sam sicer o izvolitvi ne dvomim, vseeno
                           bi pa rad poudaril, da glasovanje proti Janezu Drnovšku ne pomeni v prvi
                           vrsti  zaupnice sedanji Vladi, ampak predvsem pristanek na nadaljevanje
                           sedanje agonije. Tu bi rad rekel mogoče eno neprijetno resnico.</p>
                        <p>Sedanje muke po Peterletu so posledica mentalitete, ki jo je Demos pri
                           svojem rojstvu podedoval iz prejšnjega režima izpred dvajsetih let.
                           Namreč logika: kdor ni z nami, je proti nam; predvsem pa znameniti verz
                           iz internacionale: "Bili smo nič, bodimo vse." Nekdanji oblastniki,
                           prejšnji, so desetletja  živeli včasih v paranoičnem strahu, da je vsaka
                           opozicija režimu že sama po sebi nevarnost za oblast, zato so opozicijo
                           preganjali in jo prepovedovali. Danes živimo v podobnem paranoičnem
                           ozračju. Že par ur poslušamo grožnje o rdečem udaru, eksplicitne izjave o
                           zlorabi konstruktivne nezaupnice, risanje katastrofe ob morebitni
                           zamenjavi Vlade. Vse skupaj lahko poenostavimo v en sam stavek: "Ali
                           ostanemo mi na oblasti, ali pa bo dokončno vse propadlo in bomo spet
                           imeli 45 let komunistične diktature." Kolega Magdič  je govoril o tem -
                           ali alpska Romunija ali zahodni svet. Kolega Zagožen je govoril o
                           vračanju več sto let nazaj. Skratka, morda se bomo vrnili celo v kameno
                           dobo, če ne bo Peterle več predsednik vlade. Kot da v parlamentarni
                           demokraciji menjava oblasti ni najbolj normalna stvar, seveda ob ustrezni
                           parlamentarni  večini. Vlada pa, ki ima manjšino in noče sestopiti s
                           piedestala, se prej ali slej spremeni v spačeno karikaturo, ki jo lahko
                           gledamo na nivoju ljubljanske mestne vlade. Resnično iskreno bi rad, da
                           bi bilo končno konec s takimi strahovi.</p>
                        <p>Ko je prišel Peterle na oblast, se ni zrušil svet, čeprav je marsikdo
                           mislil, da se bo to zgodilo. In ravno tako se ne bo zrušil svet z
                           njegovim odhodom. Ne predstavljam si, niti v najhujših sanjah si ne
                           predstavljam, da bi novi mandatar in nova Vlada lahko nadaljevala z
                           demoniziranjem političnih nasprotnikov in strank, ki jih ne bo v
                           vladajoči koaliciji. Naj bo za vse večne čase končana ideološka delitev
                           na naše in vaše, naj bo končana logika: oblast je vse - opozicija je nič.
                           Odhod z oblasti ni tragedija. Čez pol leta bodo nove volitve in do novih
                           volitev bo z izvolitvijo Janeza Drnovška za mandatarja nedvomno prišlo
                           dosti prej, kot bi sicer. Dosti več bo namreč volje vseh strank, predvsem
                           in zlasti tistih strank, ki bodo od tega dne naprej v opoziciji. Vse bi
                           vas naprosil, da se obnašamo razumno, kajti niso zaman rekli že stari
                           Rimljani "quos Jupiter vult perdere primus demente...". Hvala.
                              ...<stage>(Klici iz klopi: Prevod.)</stage>... Kogar hoče Bog
                           pogubiti, mu najprej vzame razum.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Dušan Semolič, prosim.</p>
                     </sp>
                     <sp who="#sp.SemoličDušan">
                        <speaker>MAG. DUŠAN SEMOLIČ:</speaker>
                        <p>Spoštovani! Socialisti podpiramo kandidaturo dr. Janeza Drnovška. Naša
                           podpora temelji na upanju in pričakovanju, da bo Vlada pod vodstvom dr.
                           Janez Drnovška pokazala svojo učinkovitost, še zlasti pri ukrepih, ki
                           bodo zaustavili izjemno slaba gospodarska gibanja. Prepričani smo,
                           prepričan sem, da bomo mnoge nakopičene socialne in gospodarske probleme
                           uspešno rešili le, če bomo z ustrezno gospodarsko politiko dosegli
                           gospodarski razvoj. Le razvoj bo odpravil dilemo, kako čimbolj pravično
                           prerazporediti revščino. Pa ne vsakršen razvoj, pač pa razvoj družbe, ki
                           bo ohranila tudi socialno pravičnost, svojo socialno podobo, ko se bodo
                           tudi v naprej lahko ukinjala delovna mesta, se pa bodo predvsem odpirala
                           tudi nova. Upam, da bo nova Vlada upoštevala pomembno izkušnjo mnogih
                           evropskih vlad in držav, ki je, da ni vlade, ki bi bila uspešna pri
                           spreminjanju gospodarske strukture kljub dobrim nameram, če vlada ni
                           upoštevala tudi socialnih problemov tega ravnanja, socialnih problemov in
                           stisk ljudi. Ker upamo, ker upam, da bo nova Vlada čimprej ponudila
                           razvojno strategijo, nov razvojni model, ki bo odprl novo razvojno
                           perspektivo države Slovenije, poslanci Socialistične stranke Slovenije
                           kandidaturo dr. Janeza Drnovška podpiramo. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Vitomir Gros.</p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Ponovno se srečujemo z organiziranim poskusom rušitve slovenske vlade in
                           ponovno se to dogaja na način, ki ni urejen z ustreznimi predpisi, tako
                           kot bi to moralo biti v demokratični državi. Ponovno smo se prisiljeni
                           odločati o kandidaturi mandatarja, ki v okviru priprav na to sejo svojega
                           truda ni posvetil pravočasni pripravi vladnega programa, še manj pa je
                           poskrbel za to, da bi takšen program pravočasno predložil poslancem
                           slovenske skupščine ali še bolje, da bi z argumenti svojega programa
                           pridobival simpatije javnosti. Zgodilo se je prav nasprotno. O programu
                           je govor šele danes in do danes ga tudi nihče ni videl. Ves trud
                           mandatarja pa je bil posvečen organiziranju političnih kupčij. Tako do
                           današnjega trenutka poslanci slovenske skupščine, še manj pa slovenska
                           javnost, ničesar ni slišala o tem, kaj ponuja gospod Drnovšek slovenski
                           državi.</p>
                        <p>Dovolite, da se ob tem spomnimo podobnega ravnanja gospoda Voljča in
                           gospoda Bavčarja. Ob kandidaturi gospoda Voljča se je namesto o programu
                           veliko govorilo o finančni pomoči sveta, ki naj bi bila zagotovljena
                           zgolj zato, ker je gospod Voljč nekakšen uradnik v Svetovni banki. Ni
                           slučajno, da je ta naivnost dobila svoj ironični izraz. Tudi ob
                           kandidaturi gospoda Bavčarja se ni govorilo o programu, ampak predvsem o
                           odločnosti, moči in oblasti. To naj bi bilo jamstvo za slovensko
                           demokracijo zgolj zato, ker je gospod Bavčar od nekdaj odločen policijski
                           človek. Ni slučajno, da so razmišljanja o Bavčarjevi kandidaturi dobila
                           svoj simbolično ironičen izraz v podobi zaporniških okov in verig.</p>
                        <p>Ob pomanjkanju programskih argumentov gospoda Drnovška in prekomernemu
                           poudarjanju pomena političnih kravjih kupčij, to je kupčij dveh o blagu
                           tretjega, se prav tako vsiljuje simbolen in ironičen izraz, vendar to pot
                           ne v podobi banan, ali verig, ali kaj podobnega, ampak v podobi
                           odsluženih in tisočkrat zlorabljenih jugoslovanskih zastav.</p>
                        <p>Gospod Drnovšek, o katerega kandidaturi danes razpravljamo in odločamo,
                           je namreč doslej storil prav vse za idejo jugoslovenstva in prav ničesar
                           za idejo slovenstva in še manj za slovensko državnost. Dovolite, da za to
                           trditev naštejem nekaj dejstev.</p>
                        <p>Gospod Drnovšek je bil član Predsedstva propade Jugoslavije vse do
                           takrat, ko mu je slovenska skupščina odvzela ta pooblastila. V tem
                           svojstvu je vedno vodil politiko skrivne diplomacije in nikoli poročal
                           niti slovenski Vladi, niti slovenski skupščini o svoji dejavnosti v
                           jugoslovanskem predsedstvu, še manj pa je v Sloveniji iskal navodila za
                           svoje ravnanje. Enkrat samkrat je gospod Drnovšek prišel v slovensko
                           skupščino, in še takrat to le zato, da bi slovenski narod zavedel na
                           katastrofalno pot odcepitve od Jugoslavije in s tem na pot katange,
                           namesto da bi podprl mednarodno-pravno priznano pot razdružitve, na
                           katero je kljub njegovim poskusom zavajanja odločno in pravilno stopila
                           slovenska država. V svojstvu člana Predsedstva Jugoslavije je bil
                           kolektivni poveljnik tuje vojske, ki je napadla in poskusila okupirati
                           Republiko Slovenijo. V času njegovega predsednikovanja v Predsedstvu SFRJ
                           pa je njemu podrejena jugoslovanska vojska napadla in pokorila Kosovo. V
                           svojstvu člana Predsedstva Jugoslavije je tudi zagovarjal odvzel orožja
                           slovenske vojske; pozneje, ko je okupator doživel poraz na slovenskih
                           tleh, pa je skušal ponujen umik jugoslovanske soldateske spremeniti v
                           svojo osebno zaslugo. V vsakem primeru pa je s svojim ravnanjem
                            objektivno podpiral dejavnosti jugoslovanskih oblasti in vojske.</p>
                        <p>Dovolite, da se vprašamo, kaj bodo rekli slovenski ljudje in mednarodna
                           javnost, če bo komandant premagane okupacijske armade postal demokratično
                           izvoljen predsednik Vlade mednarodno priznane Republike Slovenije? Ni
                           najpomembneje, je pa zanimivo za presojo naravnanosti gospoda Drnovška
                           dejstvo, da tajnica njegovega urada v palači slovenskega predsedstva ne
                           zna slovensko, ampak govori izključno srbsko - gospa Brankica
                           Petković.</p>
                        <p>Seveda jugoslovenska naravnanost gospoda Drnovška in pomanjkanje
                           programskih argumentov niso edini razlog za nezaupanje do njegove
                           kandidature. Njegova prislovična previdnost, navidezna preudarnost, ki se
                           vse prevečkrat pokaže kot nesposobnost odločanja, tudi ti nista jamstvo
                           za uspešno izvrševanje tako pomembne funkcije. Naj naštejemo tudi za to
                           trditev nekaj dejstev.</p>
                        <p>Gospod Drnovšek je obiskal vse slovenske politične stranke in se dolgo ni
                           mogel odločiti, kateri bi naklonil svojo naklonjenost. Tudi pri Liberalni
                           stranki je bil, pa smo sodelovanje z njim zavrnili. Drugim strankam je
                           najbrž obljubljal isto kot Liberalni stranki, kaj od tega pa je, ali bo
                           storil, vedo njegovi sogovorniki. ...<stage>(Opozorilo predsednika na
                              določen čas, vendar ga zavrne, da ima 10 minut - in še eno minuto, ker
                              je bil prekinjen.)</stage>...</p>
                        <p>Gospod Drnovšek je tudi dolgo izbiral med možnimi funkcijami, dokler se
                           ni odločil za današnjo kandidaturo. Doslej je kandidiral za direktorja
                           Triglavskega narodnega parka, Slovenskega olimpijskega komiteja in že
                           večkrat tudi za šefa slovenske vlade. Očitno mu je bilo vseeno, kje
                           poskusi svojo srečo, važno je le, da je prvi in na prvih straneh
                           slovenskega časopisja. To je sicer njegova pravica, vendar je enaka
                           pravica poslancev, da ocenijo ambicioznost gospoda Drnovška in jo
                           primerjajo z njegovimi dosedanjimi rezultati. Ravno rezultati dela
                           gospoda Drnovška na političnem in gospodarskem področju namreč niso
                           preveč znani. Vedno je namreč nekaj urejal, ne ve pa se, kaj - če sploh
                           kaj - je uredil. Vedno se je nekaj skrivnostnega in po nekakšnih meglenih
                           mednarodnih kuloarjih dogajalo v zvezi z gospodom Drnovškom, nič pa ni
                           znano, kaj se je tudi dogodilo. Če gledamo dosedanje neodločno politično
                           ravnanje gospoda Drnovška, upoštevamo dejstva, da nikomur niso znani
                           nikakršni pomembni ekonomski ali politični rezultati in vemo, da se do
                           današnje seje ni ukvarjal s programskimi argumenti niti približno toliko
                           kot s političnimi kupčijami, lahko mirno rečemo, da kandidatura gospoda
                           Drnovška ni nikakršno jamstvo za uspešno vodenje slovenske vlade.</p>
                        <p>Tukaj imam še par stvari, pa bom to prepustil gospodu predsedniku, da si
                           bo sam prebral.</p>
                        <p>Sedaj pa o programu gospoda Drnovška. Gospod Drnovšek je ustno podal
                           program. Jaz sem si nekaj zapisal in potem sem naknadno, ko je bilo že
                           vse mimo, dobil nekaj napisanega, vendar moram povedati, da ima ta
                           program predvsem pet značilnosti.</p>
                        <p>1. Ni nikakršnega papirja, dokler ga nismo naknadno dobili.</p>
                        <p>2. Ves osrednji del je eno samo jamranje. Jaz sem si tukaj 2, 4, 6, 7, 8,
                           9 alinej napisal. Potem moram povedati, da je nekakšna (mogoče bo malo
                           ostra beseda) aroganca. Kajti gospod Drnovšek je izjavil: Sem se odločil,
                           da skupaj s poslanci LDS ponudim konstruktivno nezaupnico." Gospod
                           Drnovšek ne more ponuditi nezaupnice!</p>
                        <p>In tretja zadeva: govori v imenu Banke Slovenije. To je že gospod
                           Schwarzbartl razložil. Potem je pa jasno izražena zahteva po diktaturi:
                           "Zahteval bom posebna pooblastila Vladi." Dobesedno je to izjavil. Naprej
                           o tem ne bi razpravljal, vendar je tukaj notri precej takih stvari, ki v
                           resen program mandatarja ne sodijo, zato mi dovolite, da načnem samo še
                           eno vprašanje.</p>
                        <p>In sedaj predlagam, da zapremo sejo za javnost! Gospod predsednik, podal
                           bom predlog, da obravnavamo Službeni list Socialistične Federativne
                           Republike Jugoslavije, Poverljivo glasilo, številka 32 iz leta 1989. V
                           tem listu je namreč gospod Drnovšek kot predsednik Predsedstva podpisal
                           Smernice za eliminisanje vanrednih prilika. V tej listini je toliko
                           obremenjujočega za gospoda Drnovška napram ravnanju proti slovenski
                           državi, da mislim, da se moramo najprej odločiti o glasovanju, ali bo
                           seja javna, ali ugotovimo, da Službeni list ni več v veljavi v
                           Sloveniji.</p>
                        <p>Prosim, gospod predsednik, ali lahko odločite o zadevi:</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Ja, jaz mislim, da ni več v veljavi. <stage>(Smeh.)</stage></p>
                     </sp>
                     <sp who="#sp.GrosVitomir">
                        <speaker>VITOMIR GROS:</speaker>
                        <p>Torej, gospod predsednik me je odrešil kakršnekoli odgovornosti. Sedaj
                           karkoli govorim, govorim na njegovo odgovornost in če bo kaj narobe, bo
                           on odgovarjal.</p>
                        <p><stage>(Predsednik Bučar ga ponovno opozori na čas, toda Vitomis Gros
                              odgovori, da ima še eno minuto in dodatno še eno minuto, ker ga je
                              prekinil.)</stage></p>
                        <p>1. točka: Predsedništvo SFRJ utvrdjuje postojanje vanrednih prilika ako
                           oceni, da je ugrožena... in tako naprej. Prevod si dobite. To bo gospod
                           predsednik zrihtal. Ustavom SFRJ utvr|ujemo društveno ure|enje. To se
                           pravi, socialistično ureditev.</p>
                        <p>Potem v 4. točki se zopet govori o samoupravni družbeni ureditvi, to
                           namreč govorim zato, ker je gospod Školjč govoril, kako se je zavzemal za
                           demokracijo in tako naprej. Ako se masovno vrše druga krivična dela
                           protiv osnova socialističkog samoupravnog društvenog ure|enja i
                           bezbednosti SFRJ, uputrebom oružja i drugih oblika. Potem, tretja točka,
                           teritorij, oziroma četrta točka: Postojanje vanrednih prilika može se
                           utvr|ivati za celu teritoriju SFRJ ili za odre|ene njene djelove. Potem,
                           četrta točka, šesta točka: Obavijesti se Predsjedništvo Centralnog
                           komiteta Saveza komunista Jugoslavije i Predsjedništvo Savezne
                           konferencije SSRNJ, to je še tik pred volitvami bilo, 1989. leta.  </p>
                        <p>Potem, prisluhnite novinarji, v točki na drugi strani, to je 6. podtočka
                           2. točke: Stavljaju pod kontrolu odlazak stranaca, a posebno novinara u
                           području, u kome se nastale vanredne prilike. Skratka, vrši represijo
                           proti novinarjem. V 7. točki predvideva kontrolo telefonov, v 8. točki,
                           podtočke naslednje točke predvideva omejeno gibanje in pa koncentracijska
                           taborišča, v 8. točki prisilno delo, v 1. točki nadaljevanja.
                              ...<stage>(Klic iz klopi.)</stage>... Nimam časa gospod, si boste sam
                           prebral, vam bom dal, pa piše takole: "Poveravanje gotovosti oružanih
                           snaga za borbu protiv neprijateljskih oružanih i drugih
                           kontrarevolucionarnih snaga..." Skratka, še vedno se bori proti
                           kontrarevoluciji, se pravi, se bori za revolucijo. Ravno tako v 4. točki
                           piše "unutrašnjeg neprijatelja". Potem pa, ko vse to zaključi, pa pride:
                           "Sa sadržajem smernicama upoznat će se i Predsjedništvo Centralnog
                           komiteja Saveza komunista Jugoslavije."</p>
                        <p>Zdaj pa predlagam oziroma celo zahtevam, da ta službeni list razmnožite
                           in ga razdelite poslancem, da bodo videli, kaj je gospod Drnovšek pred
                           slabimi tremi leti podpisal. Moram pa še replicirati na gospoda Školjča,
                           nič, razen osebnih podatkov, kar je govoril o gospodu Drnovšku, namreč ne
                           drži, če upoštevamo tole. Hvala lepa. ...<stage>(Aplavz.)</stage>...</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Janko Halp.</p>
                     </sp>
                     <sp who="#sp.HalbJanko">
                        <speaker>JANKO HALB:</speaker>
                        <p>Hvala lepa, spoštovani predsednik!. Za gospodom Vitomirom Grosom je zelo
                           težko kaj izvirnega povedati, ampak eno prispodobo bom, preden bom šel na
                           resni del, dal, in to je, ko se bogata aristokracija naveliča lastnih
                           resnih obrazov, si izmisli bal in v tem smislu se maskira. Maskira se v
                           vse razne možne variante, nekateri dajo maske na obraze, drugi jih držijo
                           tako pred obrazom in jaz se sprašujem, ali ne bi bilo morda enkrat tudi
                           dobro, da bi se ta naš parlament maskiral v karkoli. Za današnjo varianto
                           te tretje konstruktivne nezaupnice bi lahko izbral masko gospoda
                           kandidata Liberalno demokratske stranke in jaz se sprašujem, kako bi
                           gospod, ko je podajal svoj programski ekspaze, gledal v lastne obraze, ki
                           bi sedeli vis-ŕ-vis. In dosti o tem.</p>
                        <p>Spoštovane poslanke in poslanci Skupščine Republike Slovenije,
                           Družbenopolitičnega zbora, Zbora občin in Zbora združenega dela! Namesto
                           da bi že na tej seji, poslanke in poslanci, razpravljali in sklepali o
                           lastni in naši konstruktivni nezaupnici tej slovenski državni tridomni
                           skupščini, torej o volitvah po novi ustavi v državni zbor, državni svet
                           in predsednika republike, se po magično mitskem pomenu številke tri,
                           srečujemo s tretjo konstruktivno nezaupnico sedanji Vladi in njenemu
                           predsedniku ministrov.</p>
                        <p>Če bi danes razpravljali in odločali, ali bodo predčasne državne volitve
                           20. ali 27. junija oziroma ali je potreben vmes še referendum o načinu
                           volitev, bi človek verjel, da je volilni sporazum sedanje opozicije nekaj
                           resnega in gotovega. Toda ne. Potrebno bo pasti verjetno še tretjič pod
                           križem, pa naj bo to sedanja Vlada, njen predsednik, kandidat LDS plus
                           koalicija 4+1 za mandatarja, ali celo ta troglavi parlament. Vidno
                           preobremenjeni, relaksirani in kadrovsko prenovljeni ter okrepljeni so
                           odrasli mladinci in drugi spoštovani liberalni demokrati po kongresu
                           prenove in samoočiščenja malo zatem vložili svojo kandidaturo za
                           konstruktivno nezaupnico sedanji Vladi in to na solo način, saj so celo
                           zavrnili možnost obravnave svoje kandidature skupaj z drugim kandidatom.
                           Pragmatičnost programa LDS, ki daje prednost mojemu pred tvojim, našemu
                           pred vašim, posameznemu pred skupnim, je tudi jasen dokaz, da LDS ni za
                           postavitev na ogled lastnega, tudi volilnega programa pred volivce,
                           skupaj s programi drugih strank v enakopravni konkurenci na predčasnih
                           volitvah, njim je bolj za prihod na oblast po bližnjici. Torej, s tretjo
                           konstruktivno nezaupnico. Smem trditi, da je sredstvo take nezaupnice
                           kompromis med kongresnim programom LDS, osebnimi pogledi in interesi
                           kandidata za mandatarja, vse skupaj pa je lepotno še začinjeno, če
                           povzamem po današnjem Delu, z minimalnim strankarskim interesom koalicije
                           4+1 po opojnosti prihoda na politično oblast. V dosedanjem parlamentarnem
                           delu poslancev v začetku še ZSMS, potem z dodatkom LS, na koncu pa kot
                           Liberalnih demokratov je bila glavna značilnost kot opozicije kritična
                           previdnost ali previdna kritičnost dela Vlade, parlamenta in slovenske
                           države. Previdnost, ki je bila velikokrat neodločnost, cincanje in celo
                           omahovanje, skratka logika čistega platna oziroma krožnika, ali po domače
                           ziheraštvo.</p>
                        <p>Spomnimo se samo na zahteve gospoda prejšnjega predsednika LDS, ko je
                           pred usodnimi odločitvami spomladi 1991 neprestano zahteval od Vlade
                           jasne izračune, verjetnostne projekcije in prognoze in gradiva, kaj nas
                           bo osamosvojitev stala in kako bo po njej. Po drugi strani smo pa
                           slišali, da je že nekje pokalo. Ali je spraševal o podobnem svoje člane,
                           ko je nedavno tega prepuščal predsedniško mesto svojemu nasledniku in
                           sedanjemu kandidatu za mandatarja. Spomnimo se stališč poslancev LDS
                           predvsem v tem Družbenopolitičnem zboru ob sprejemanju proračunov, zakona
                           o zadrugah, denacionalizaciji, vojaški dolžnosti, demilitarizaciji,
                           privatizaciji podjetij, zastavi, grbu in tako dalje in tako naprej.
                           Poslanci LDS verjetno odločajo na osnovi določil programa stranke in ker
                           je njihov kandidat za mandatarja hkrati tudi njihov predsednik, stari
                           program pa je verjetno ostal jedro novega, obstaja nujnost povezave
                           stališč politika, ki je njihov kandidat za mandatarja in programa LDS ter
                           predstavljenega programa nove Vlade, ki bi jo vodil gospod kandidat.</p>
                        <p>Afirmacija programa LDS in eventualna izvolitev novega mandatarja na
                           način konstruktivne nezaupnice je suspenz politične hrabrosti na
                           neposrednih volitvah, po drugi strani pa tudi riziko za nerealizacijo ali
                           celo suspenz zakonov, katerim poslanci LDS niso dali svojih glasov.
                           Odgovornost pred volivci za to leži pred tem parlamentom. Omeniti moram
                           še nenehno kritiko poslancev LDS na predimenzioniranost, potratnost in
                           številčnost državne  uprave in sedanje Vlade. Ugotavljam, da jim je kaj
                           malo mar, zraven pa še koaliciji 4+1 za racionalizacijo in številčno
                           zmanjševanje Vlade, saj po časopisnih poročilih sestavljajo ali pa so že
                           enako številčno Vlado, še celo več, zadnja dva, tri dni se o teh
                           koalicijah mrzlično igrali odprti poker za ministrska mesta.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Potrebno bo končati, oprostite. Prosim vas, mi smo se zmenili pet minut,
                           jaz sem vam dal več kot minuto čez. Hvala lepa. Gospod Marcel
                           Štefančič.</p>
                     </sp>
                     <sp who="#sp.ŠtefančičMarcel">
                        <speaker>MARCEL ŠTEFANČIČ:</speaker>
                        <p>Hvala lepa. Spoštovano predsedstvo, spoštovane poslanke in poslanci,
                           spoštovani kandidat za mandatarja. Prvič. Blagor nam, ki smo poslanci.
                           Drugič. Blagor nam, ki smo poslanci parlamenta v letu neštetih možnosti
                           za konstruktivne  nezaupnice, ki so umeščene v hrupna, na trenutke
                           komedijantska, pogosto celo vodilska dogajanja. In tretjič. Blagor nam,
                           ki smo poslanci parlamenta izjemnih šans.</p>
                        <p>Najprej je imel parlament izjemno šanso s pragmatičnim magistrom Markom
                           Voljčem. V drugo je imel parlament izjemno šanso s pragmatičnim Igorjem
                           Bavčarjem. Obe izjemni pragmatični šansi je parlament gladko zapravil kar
                           tako, meni nič, tebi nič. Kljub, nedvojbenemu zavedanju, da sedanja Vlada
                           nima nobenih šans, ker je nestrokovna, usmerjena le k parcijalnim,
                           namesto k nacionalnim interesom. Zgolj po naključju nam vlada Vlada, ki
                           nima minimalnega zaupanja prebivalstva in gospodarstva. Vlada nam Vlada
                           brez osnovne notranje homogenosti, brez elementarnega občutka
                           odgovornosti. Prosim! In kaj sedaj? Enostavno. V tretje je pred nami
                           izjemna pragmatična šansa. Tretja po vrsti. Kaj vse se je v ljudskem
                           bitju in žitju dogajalo po trikrat. V pravljicah o treh bratih sta kar
                           praviloma prva dva brata neumna, tretji pa zvit in tako gre našemu
                           tretjemu mandatarju, že po ljudski pregovornostji vse v prid. Samo še
                           konstruktivno glasovanje in imeli bomo v rokah mandatarja hitrih in
                           učinkovitih potez. Mandatarja, ki bo potešil vsa pričakovanja
                           prestreljenega parlamenta, pričakovanja o strokovni, zlasti ekonomsko
                           kompetentni vladi, ki ne bo usmerjena k parcialnim, temveč k nacionalnim
                           interesom z maksimalnim zaupanjem prebivalstva in prebivalstva, s
                           kompletno in ne le z elementarno notranjo homogenostjo. Poenostavljeno
                           povedano, novi mandatar je še celo zadnja realna šansa za boljše plače,
                           za nova delovna mesta, za življenje brez inflacije in brez vsakdanjih
                           stresov revščine. Je ta mandatar tudi zadnja realna šansa za pot iz
                           politične blaznice, iz vsesplošne ubožnice in iz družbenega razhajanja.
                           Gospod doktor Ludvik Toplak zaradi svoje nepragmatičnosti ne šteje niti
                           med resne rezerve. Sedanjemu predsedniku vlade gospodu Peterletu pa
                           preostale le še današnji volilni izid in v najslabšem primeru mu ostane
                           krmarjenje Vlade, ki je je vajen. Iluzije se tako in tako pridobivajo,
                           ali pa izgubljajo. Vse je tedaj na parlamentu. Ta bo odločil. Sliši se,
                           tako pravijo, da je že vse odločeno. Zaradi zaupanja? Komu? Njim, ki iz
                           prakse moralno politične neoporečnosti razpredajo nauke o časti in
                           morali? Ta čast in morala pa jim narekuje, da glasujejo hkrati za Voljča,
                           Bavčarja in Drnovška, če bo treba ali pa ne. Post sckriptum - In potlej
                           se je umaknil v puščavo!</p>
                     </sp>
                     <sp who="#sp.ŠtefančičMarcel">
                        <p>PREDSEDNIK DR. FRANCE BUČAR:</p>
                        <p>Peter Jamnikar.</p>
                     </sp>
                     <sp who="#sp.JamnikarPeter">
                        <speaker>PETER JAMNIKAR:</speaker>
                        <p>Spoštovani poslanci in poslanke, jaz bi vam predstavil stališče kluba
                           poslancev Zelenih Slovenije. Predsedstvo Zelenih Slovenije je podprlo
                           kandidaturo gospoda Janeza Drnovška, če bodo izpolnjeni kadrovski in
                           programski pogoji. Po zadnjih posvetih je jasno, da so kadrovski in
                           programski pogoji, vsaj kar se tiče Zelenih Slovenije, izpolnjeni. Svojo
                           podporo je dal z večinskim mnenjem tudi Klub poslancev Zelenih Slovenije
                           in dal svojim poslancem priporočilo naj upoštevajo, glasujejo pa naj po
                           svoji vesti in po svojem prepričanju. Podpora kandidaturi za mandatarja
                           pa vendarle ni naperjena proti nikomur, ni proti sedanji vladi, ni proti
                           posameznim strankam. Gre predvsem za odnos, gre za nove ljudi, za bolj
                           kompetentno Vlado. Gre za poskus, da se naredi preboj na gospodarskem
                           področju. Jaz mislim, da je točno to točka, kjer je sedanja vlada
                           zatajila. Ker ne bo volitev spomladi, menim, da je potrebno izvesti
                           točke, iskati točke konsenza v parlamentu in možnost, da se vendarle
                           sprejme tako sporno lastninsko in ostalo zakonodajo. Ne gre, da bi sedaj
                           peli slavo neki novi bodoči vladi, kajti dejansko stanje je, vsaj na
                           področju gospodarstva in sociale dokaj kritično. Zato bo tudi nova vlada
                           imela izredno težko delo. Menim, da ne gre le za soglasje v parlamentu,
                           ampak celo širše. Gre za soglasje na nacionalni ravni. Menim, da bi vlada
                           pod vodstvom gospoda Janeza Drnovška vendarle lahko zbrala okoli sebe več
                           ustvarjalnih narodovih sil - jaz mislim, da je to bistveno. Ocenjujem, da
                           je to ena zadnjih resnih priložnosti za spremembo Vlade in zato
                           predlagam, da poslanke in poslanci podprejo gospoda Janeza Drnovška.
                           Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Janez Gajšek.</p>
                     </sp>
                     <sp who="#sp.GajšekJanez">
                        <speaker>JANEZ GAJŠEK:</speaker>
                        <p>Se oproščam, ampak najprej repliko mojemu predgovorniku. Napada Vlado, v
                           kateri ima največ ministrov - kar pet ministrov. Res ne razumem, kako se
                           lahko tako postavlja. Gospod Drnovšek! Ker je gospod Kopač omejil to na
                           pet minut, bom poskušal biti kratek. Nekoč, v tistih časih, ko ste vi
                           vstopili na politično prizorišče kot kandidat za predsednika, sem bil
                           prepričan, da imamo novega človeka, človeka ki bo nekaj naredil. Prvič v
                           življenju sem šel na volitve. Prvič sem obkrožil za, pred tem sem vedno
                           prečrtal volilni listek. To sta delala tudi moj ata in moja mama in
                           predvsem moja bližnja okolica. Bil sem prepričan, da smo začeli z nekim
                           novim časom, ki ga vi odmirate, pa sem sledil vašim dejanjem v Beogradu -
                           razočaran sem bil nad vami! Bili ste član predsedstva in celo predsednik
                           razpadajoče Jugoslavije v trenutku, ko je šlo vse navzdol. V vašem času
                           je ta naša ljuba bivša Jugoslavija, za nekatere simbol lepih spominov,
                           tamle na levi, kupila kar precej novih MIG-ov, ne vem 28 ali 29 številka.
                           Vi ste bili soudeleženi pri tem nakupu in ti MIG-i danes trosijo smrt tam
                           doli. Nikoli niste "mu" rekli proti temu. To je moje drugo razočaranje.
                           Še posebej ko sem to zvedel. Potem ste se umaknili v eno osamo pod
                           prisilo slovenskega parlamenta. Eno leto ste imeli čas pisati program -
                           program, ki bo dal nekaj novega slovenskemu prostoru. Pa danes naredite
                           nekaj medlega, mehkega, pasivnega, brez hrbtenice. To je karikatura od
                           vsega, kot je nekdo rekel za ta parlament. Razočaran sem nad vami.</p>
                        <p>Govorili ste o recesiji v svetu in v Sloveniji, ki je v senci te
                           recesije. Jaz sem malo poetičen, čeprav ne znam biti, da smo na robu
                           vojnega žarišča in imamo zato veliko rizičnost in zaradi tega probleme,
                           da je potrebno urediti odnose z Jugoslavijo, do tujine, v takih razmerah.
                           To bi lahko  vi kot predsednik bivše Jugoslavije z nekim političnim
                           imidžom pomagali gospodu Peterletu. Tega niste naredili. Svoj politični
                           ugled bi lahko zastavili zato, da bi pomagali Peterletu v tistem
                           trenutku. Bistveno drugače bi lahko zastavili vso politiko. In kako
                           naprej? Čuda stvari ste povedali. Da ne bom predolg, pa da mi ne bo nekdo
                           krajšal, ker bom po tem sila nerodno stvari končal, bom rekel vaš stavek
                           "vsi vemo, za kaj gre" - vemo; gre za to, da se zruši Peterleta, to ste
                           hoteli povedati - tako jaz razumem in nekdo z leve je v tistem trenutku
                           celo približno v tej smeri povedal. Vaša zadnja grožnja me je najbolj
                           presenetila - tista, ko ste rekli, da boste zahtevali posebne ukrepe. Jaz
                           si zelo lepo predstavljam, ko slišim ali preberem v časopisu, da ste
                           imenovali gospoda ministra - notranjega ministra istega, ki je bil že
                           sedaj. Ta je pa vendar požegnal 400 ljudi bivše politične policije v
                           nekih službah. Ali ste mislili, da boste uporabili te v teh posebnih
                           grožnjah? Pardon, posebnih pooblastilih - se oproščam.</p>
                        <p>Čisto za konec, govorili ste o kupu problemov, ki jih je treba na
                           gospodarskem področju rešiti. Saj ne boste imeli drugačnega parlamenta
                           kot je ta, ta pa je razbit na koščke, in če bi želeli konstruktivno
                           sodelovati, bi morali sodelovati z gospodom Peterletom in zapeljati ta
                           voz do čim hitrejših volitev, za katere pa ste rekli, da se boste
                           zavzemali samo, če ne boste izvoljeni - tako je povedano približno na
                           koncu. Tako ste rekli, da potem želite čim hitrejših volitev, vmes pa ne.
                           Zato sem prepričan, da vse skupaj ne pomeni neke pomladi slovenstva. Vi
                           ste za to pozna pomladanska pozeba. Hvala lepa!</p>
                     </sp>
                     <sp who="#sp.VodopivecIvan">
                        <speaker>IVAN VODOPIVEC:</speaker>
                        <p>Spoštovani predsednik, spoštovani kolegi poslanci! Prinašam vam pozdrav s
                           Krasa, žal brez burje, ki mislim, da bi po teh razpravah zelo vsem
                           koristila tu v parlamentu. Že tretjič pazljivo poslušam ta instrument
                           konstruktivne nezaupnice in mislim, da je ratal prvič in tretjič
                           popoldansko pljuvanje na kandidata. Prvič, mislim, da smo uspešni bili
                           pri doktor Voljču, enem izmed redkih Slovencev, ki se je uveljavil v
                           svetu. Drugič smo hitro pozabili na zasluge Bavčarja za demokracijo v
                           junijskih dogodkih in sedaj zelo uspešno delamo tudi z doktor
                           Drnovškom.</p>
                        <p>Po takem uvodu, ki je navadno scenarij, vedno isti, s komedijantskim
                           nastopom proceduralne narave, ki preizkuša predsedujočega, da se zmede,
                           sledi rafalno streljanje poslancev. To bomo sedaj še en čas mleli in na
                           koncu bo gospod Peterle povedal kandidatu, da pač vse tiste stvari, ki
                           jih je on predlagal v nastopnem govoru, Vlada že izvaja. Sledilo bo
                           glasovanje in tako naprej.</p>
                        <p>Zakaj te stvari poudarjam, ki jih vsi vemo? V Sloveniji nas je 2
                           milijona. Malo nas je, tako delamo med seboj in od tega 100.000
                           nezaposlenih. Mlada generacija nima perspektive, socialna varnost ljudi
                           se znižuje in ljudi zanima, bolj kot vse te naše visoke razprave o
                           kmetijstvu, Svetemu pismu, pesništvu, jutrišnje preživetje in razvoj. V
                           tem obdobju ki smo sedaj v parlamentu, mislim, da smo dosegli eno veliko
                           stvar. To, kar so generacije pred nami, moramo biti pošteni, samo
                           sanjale, smo uspeli, da smo prišli do svoje lastne države. To vsi ponosno
                           pravimo, da je to uspeh vseh nas Slovencev, vendar posamezniki, od
                           Kučana, Bučarja, pa ministrov Janše, Rupla, Bavčarja, Kacina, torej ti so
                           nosili največjo težo in zdaj jim želimo, torej sedanja Vlada, predsednik,
                           na hitro spraviti na smetišče zgodovine. Detajli o teh dogodkih bodo
                           normalno ocenjevali zgodovinarji.</p>
                        <p>Vsi poslanci radi govorimo, kako se bomo vključili v Evropo in tako
                           naprej, vse stranke, vendar vsi istočasno pa vemo, da ta Evropa ni
                           obljubljena dežela. Vsi ti evropski podjetniki, ko prihajajo k nam, je
                           osnovno njihovo razmišljanje profit, kako nas bodo poceni odkupili, kako
                           bomo postali cenena delovna sila in bojim se, če bo šlo tako naprej, da
                           iz enega fevdalizma, bomo lahko prišli v drugi fevdalizem. Zavzemamo se,
                           da bi imeli vlado, ki ji bo osnovna preokupacija ekonomski razvoj,
                           valorizacija, ponovna, komparativnih vrednosti, ki jih ima  država
                           Slovenija in vlado, ki bo skrbela za zaščito najrevnejših slojev. Sedanja
                           Vlada tega ni sposobna izpeljati. Zakaj? Preveč je ministrov, med seboj
                           so vsi skregani in preveč je v tej vladi strankarskih veljakov. Torej, mi
                           v parlamentu, bodimo pošteni, smo zrcalna slika vlade. Vsi smo mojstri
                           brezplodnih razprav, najrajši razpravljamo na takih sejah, kot so
                           konstruktivne nezaupnice, splošne teme, proceduralne zaplete, no in če
                           nam kakšen kaj reče, kaj tukaj delamo, pa vemo, da je pač to demokracija
                           in da vsak ima pravico, da reče, kar hoče. Zavedati se pa moramo to, da
                           smo Slovenci uspeli izbojevati svobodo z orožjem, priznanje z
                           diplomacijo, pravne ureditve države z ustreznimi predpisi,ki jih bo lahko
                           uporabilo gospodarstvo, ki bo motiviralo nadaljnji razvoj naše države, pa
                           ne bo sprejel nobeden brez nas v parlamentu. Osebno menim, da smo se
                           poslanci v tem parlamentu preutrudili z osamosvajanjem, da povezava
                           poslancev v boju proti komunizmu, izganjanju hudiča komunizma, da je več
                           ali manj utrujajoča in zato bi kolege poslance prosil in gospoda
                           predsedujočega prosil, da čim prej to današnjo mukotrpno razpravo
                           zaključimo, da damo predlog mandatarja na glasovanje in da gospod Bučar
                           pride čimprej s predlogom v Skupščino, kdaj bodo te volitve, da želimo
                           volitve, in da preidemo tudi na dejanja. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Andrej Šter.</p>
                     </sp>
                     <sp who="#sp.ŠterAndrej">
                        <speaker>ANDREJ ŠTER:</speaker>
                        <p>Lep pozdrav! O povezavi med volitvami in konstruktivno nezaupnico je bilo
                           danes že govora in mislim, da ni treba utemeljevati in ponavljati. Pri
                           tej vojni za volitve, če jo lahko tako imenujem, smo prešli kar nekaj
                           bitk. Od ustavnega izhodišča, ki predpisuje volitve v letu 1992, do
                           sporazuma iz Dolskega z volitvami aprila, pa razprav v ustavni komisiji,
                           kjer je bilo izračunano, da volitev do junija niti teoretično ne more
                           biti, zaklinjanja vseh strank za volitve takoj, ob hkratni rezervaciji,
                           vendar take volitve, ki bodo "tri pikice". Med razpravo o Bavčarjevi
                           mandaturi smo prvič eksplicitno slišali tisto, kar so nekateri v reakciji
                           že dolgo čivkali, namreč, da volitev letos ne bo. Temu posmehu
                           demokraciji, namreč gre za izrazito zaviranje ustave, je sledilo še
                           evidentno nasilje tako imenovane Plutove demokracije nad skupščinsko
                           ustavno komisijo. Slišali pa smo tudi vse glasnejši protest iz baze, z
                           veliko, ki se je glasil približno takole: "Dosti vas imamo". Ta "dosti"
                           se je nanašal na sterilnost slovenskega političnega prostora, v kateri je
                           dosti lažje najti soglasje za nedelo kot za delo in je dosti lažje
                           podirati kot pa graditi. Današnjo sejo razumem kot nov poskus takega
                           nedela, če ne celo podiranja. Trenutni kandidat za mandatarja, gospod</p>
                        <p>Drnovšek, pri vsem skupaj niti ni pomemben, oziroma je pomemben le zaradi
                           svoje silovite medijske popularnosti. Na Voljčevem primeru smo se lahko
                           prepričali, koliko res tehta medijska privlačnost in kako se do imidžev v
                           javnosti pride na zelo kratek način. Bavčarjev mandatarski poskus je
                           pokazal, kako minljiva je medijska slava. Zanimivo je, da so razen
                           glavnega akterja protagonisti mandatarijade vedno isti oziroma težišče
                           antipeterletovske koalicije drsi vedno bolj v levo, oziroma če
                           parafraziram gospoda Ribičiča - postaja vedno bolj skrajno sredinsko. Pri
                           tem pa vedno očitneje vlogo katalizatorja pri tej igri prevzemajo
                           trojanski konji, ki so se odselili iz nekdanjega Demosa. Naj ilustriram,
                           iz poročil pred nekaj dnevi, v radijskih poročijih je bilo razbrati, da
                           so v Bosni srbski jurišniki, da bi lahko prodrli na branjeno ozemlje,
                           prebarvali tanke v belo, si nadeli plave čepice in preslepili branilce
                           bosanskega ozemlja. Namen pri nekaterih, morda, res posvečuje sredstvo,
                           vendar je to tipično azijatska kvaliteta in vprašanje, ne morale, pač pa
                           egzistence je, koliko in kdaj bo morebitni partner takšnim prebarvancem
                           splošno zaupal.</p>
                        <p>Ugotavljam, da gospod Drnovšek kot novi mandatar ne prinaša, razen svojih
                           morebitnih kvalitet, ničesar novega, niti programa, oziroma z veliko
                           zamudo. Celo več, v svojih rešitvah ponavlja nekatere modele, ki se jih
                           je Slovenija že naveličala in se jim odrekla. Ne vem, morda obstaja že
                           nov spisek ministrskih mest, a že včerajšnji me ni navdal ravno z
                           zaupanjem v njihovo kompetentnost. Nasprotno, še mnogo bolj kot sedanja,
                           bi se ta nova vlada morala podrejati strankarskim prekucijam in kuhinjam,
                           kar niti nas, niti predlaganega mandatarskega kandidata, najmanj pa
                           države, ne more veseliti. Kako da v vladi ni gospoda Pintarja, ki se je
                           kot predsednik že kalil v senci!? Kje je gospod Kopač - nesporen
                           strokovnjak za monetarna vprašanja? Kulturnih in šolskih ministrov sedi
                           tukaj celo perišče, pa ni nobenega v vladi oziroma izpadli bodo vedno
                           najboljši. Zakaj se ukvarjam s sestavo bodoče vlade? Namreč, drugega nam
                           poslancem mandatarski kandidat do današnje seje niti ni ponudil oziroma
                           je bilo ponujeno samo posredno.</p>
                        <p>Morebitne Drnovškove kvalitete, ki so nam znane, pa utegnejo biti sporne,
                           vsaj v takem delu slovenske politike, kot  so postale kvalitete sedanjega
                           premiera gospoda Peterleta. Zato brez stisnjenih zob, povsem sproščen in
                           miren lahko povem, da bom glasoval proti gospodu Drnovšku kot novemu
                           mandatarju.</p>
                        <p>Pa še dovolite mi kratek komentar dejstva, ki smo ga slišali iz tajnega
                           uradnega lista. Če sem si prav zapomnil, datira glasilo iz sredine leta
                           1989 - to je pol leta po času, ko so bile tukaj v Sloveniji ustanovljene
                           prve opozicijske stranke. Pol leta za tem je prišel gospod Kadijević -
                           general, strašiti Mariborčane pred prvimi pravimi volitvami in zdi se mi
                           zelo pomembno, da se poslanci seznanimo, kaj je hotel ali pa moral
                           podpisati takratni predsednik SFRJ, gospod Drnovšek. Namreč, zlasti ob
                           dejstvu, da nam je gospod Drnovšek ponovno obetal posebna pooblastila, ki
                           jih bo zahteval zase.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Janko Deželak.</p>
                     </sp>
                     <sp who="#sp.DeželakJanko">
                        <speaker>JANKO DEŽELAK:</speaker>
                        <p>Spoštovano predsedstvo, spoštovane poslanke in poslanci, spoštovani
                           delegat za mandatarja gospod Drnovšek! Ker gre za časovno omejitev, bom
                           poskušal biti kratek. Ta material, ki ste ga na sami seji predložili - to
                           je vaš program, jaz se opravičujem, ker bom zaradi kratkosti zelo jedrnat
                           - mene zelo spominja na stare dobre resolucije. Govori o dobrih namenih.
                           V njem ni nobenih, tu sem osebno rahlo razočaran - nobenih tabel,
                           verjetno niste imeli časa ali ste vzeli drug koncept; nobenih tabel s
                           številkami, s katerimi bi lahko sprožili eno produktivno konstruktivno
                           diskusijo okoli številk, okoli projekcij, okoli trendov, indeksov in tako
                           naprej. Zgolj resnično demografsko. Govorite o inflacijski stopnji, ki
                           grozi. Ta seveda grozi in mi delamo v tem parlamentu danes vse, da bi se
                           ta inflacijska stopnja ne izrodila v nenadzorovano inflacijsko
                           hiperinflacijsko rast zelo hitro. Govorite, da se izgube v gospodarstvu
                           manjšajo, ni res, izgube v gospodarstvu da se večajo. Izgube v
                           gospodarstvu po uradih podatkih se realno manjšajo. Zelo na kratko, nimam
                           časa detalnejših podatkov argumentirati, govorite o nepričakovati
                           trgovinskih presežkih, tako na notranjem področju, kot na konvertibilnem
                           področju. Ti nepričakovani presežki seveda niso nepričakovani. Iz znanih
                           razlogov. Da se je slovenski trg na prostoru bivše jugoslovanske države
                           bistveno zožil, je tudi jasno. Govori se o amputaciji slovenskega trga v
                           zvezi z vašim predhodnikom, gospodom Bavčarjem. Govorite o tem, v bistvu,
                           da ta vlada uresničuje politiko, govorite o tem, da je ne uresničuje na
                           adekvaten način, da se ubada z vrsto težavami, tako da v bistvu jaz niti
                           ne vidim, da je ta program - program te vlade da je aut oziroma da je
                           slika že črna. Kar osebno pogrešam, je odsotnost jasnih opredelitev do
                           lastninskega koncepta. Kot veste, smo mi v parlamentu pripravili neki
                           predlog. Jaz danes ne vem, ali je to vaša zamisel glede bodoče
                           privatizacije. Ali naj se vrnemo na izhodiščne točke ali štartamo od tu?
                           Torej, se opravičujem, vendar, glede na kratkost časa in prostora
                           dodatnih argumentov nimam časa izreči. Kakšno lastninsko zakonodajo
                           predvidevate? Seveda je popolnoma jasno, da v kontekstu teh dogajanj je
                           to vse skupaj v funkciji borbe za oblast, ne pa reševanja realnih
                           problemov.</p>
                        <p>Sedaj bom pa povedal nekaj o konkretnih številkah, ki jih vseeno za ožje
                           področje smatram, da jih moram povedati. Namreč, gre za
                           ekonomsko-finančno monetarno situacijo perdane, za razliko od tiste ob
                           razpravi pri kandidaturi gospoda Igorja Bavčarja pred tremi tedni ali
                           štirimi. Niste navedli, da mednarodne devizne rezerve te države
                           dandanašnji že presegajo 600 - 650 milijonov dolarjev in da so v trendu
                           do 700 milijonov dolarjev. To sproža vrsto problemov, vrsto opcijskih
                           rešitev, pa jih bom navedel nekaj. Niste navedli, da je možno s temi
                           deviznimi rezervami danes predčasno vršiti predčasni odkup nespornih
                           dolgov Slovenije pri zunanjih kreditorjih. V tem trenutku se ta država že
                           nahaja v akciji razčiščevanja razločevanje tega pomembnega monetarnega
                           agregata. Ljudje so na poti v Washington. Ti krediti kotiranja na
                           deviznih trgih z indeksom pod 40, torej kot opcija se ponuja, da mi s
                           sedanjimi deviznimi rezervami praktično odkupimo ves nesporen slovenski
                           zunanji dolg. Niste navedli, da v tem primeru pridemo do neke zunanje
                           kredibilnosti države Slovenije, ki ni primerljiva s tisto, ki jo imamo
                           danes. Torej neprimerljivo. Jasno je, da je Slovenija glede tega agregata
                           na poti k enemu rejtingu tistih držav, ki se jim želimo zaradi drugih
                           ukrepov normalno približati. Niste navedli, da bi lahko s temi deviznimi
                           rezervami opcijsko financirali, torej z lastnimi sredstvi, nov
                           investicijsko-razvojni ciklus. Tudi ta možnost kot opcija obstaja. Na
                           programih, ki bi jih verificirala bodoča agencija za prestrukturiranje
                           realnega sektorja - to ste sicer omenili, vendar bočno - za mene je to
                           središčni problem. Torej, poleg sanacije bank niste omenili, kaj sanacija
                           bančnega sistema v tem trenutku, če jo ne izvedemo, pomeni. Pred štirimi
                           tedni sem izrekel misel, da je to katastrofa. V tem trenutku trdim, da je
                           to dvakrat ali trikrat več. V tem trenutku je možno še nadalje, niste
                           navedli, da padec fizičnega obsega industrijske proizvodnje dejansko
                           beleži, da so mesečni inpulzni indeksi pozitivni, da gospodarstvo očitno,
                           vendar težko, uspešno  nadomešča izpadle trge bivše Jugoslavije. Govorite
                           prav o proračunskem primanjkljaju, kar ni res. Proračunski primanjkljaj
                           po podatkih, s katerimi mi razpolagamo, je samo opcija o proračunu iz
                           leta 1992, opcija po večkratnih zagotovili finančnega ministra ta opcija
                           ne bo realizirana. Proračun 1991 seveda ni bil deficitaren. Torej
                           proračun ni bil v funkciji monetarnega destabilizatorja. Nasprotno, imel
                           je drugo funkcijo. Privatizacijo smo omenili. Začenjamo vse to znova, s
                           tem destabiliziramo eno pomembno vejo oblasti v roku nekaj mesecev do
                           volitev. Jaz bi z veseljem z vami še prediskutiral o posameznih delih
                           tega programa, vendar v rokih, ki so tukaj na razpolago, vidim vse to
                           dogajanje predvsem v funkciji pridobivanja oblasti, mačizma, za ceno vseh
                           teh agregatov, torej da padejo in da se Slovenija dejansko nahaja tam in
                           pride do tiste točke, za katero smo vsi morda edini, da tja resnično ne
                           sodimo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Daniel Starman.</p>
                     </sp>
                     <sp who="#sp.StarmanDanijel">
                        <speaker>DANIJEL STARMAN:</speaker>
                        <p>Spoštovani, kolegice in kolegi! Trudil se bom, da bom kratek, vendar
                           govoril bom v imenu Demosovega kluba. V imenu kluba, ki ga je tudi naš
                           kandidat kot znani delegat zamolčal, čeprav je nesporno jasno, da
                           strankarski liderji nimate v kontroli vseh glasov vaših poslancev. Torej
                           Demosov klub igra tudi izjemno pomembno tehtnico pri glasovanju. To se je
                           pokazalo tudi pri obeh kandidatih. Ne bom govoril o programu, ne bom
                           govoril o vprašanjih, ki so jih že kolegi temeljito razčistili. Gospod
                           kolega, Ciril Ribičič, je izjemno pedantno in rizično obrazložil, da želi
                           vlado, vlado sile in znanja. Mi smo že doživeli vlado sile in znanja,
                           vlado v senci, ki nam ni predložila niti enega zakonskega teksta, še manj
                           pa, da bi en zakonski tekst spravila skozi ta parlament. Zanimivo je, da
                           tudi kandidat za mandatarja, gospod Bavčar, ki je zadnjič lepo
                           obrazložil, kaj vse ta vlada ni naredila, ni predložil niti enega svojega
                           koncepta zakona, ki bi ga lahko kot minister normalno peljal v parlament.
                           Zdi se mi, da je treba povedati sledeče.</p>
                        <p>Vsa tragedija, ki jo doživljamo danes, je posledica nekega razgovora v
                           avionu iz Ljubljane ali Zagreba v Bruselj. Razgovora med predsednikom
                           predsedstva in gospodom Ruplom, ki ga žal ni tukaj, ki sta se dogovorila
                           za razbitje Demosa. Vso to kalvarijo mi danes rešujemo, danes bijemo plat
                           zvona in usoda tega so naši razumniki, novi demokrati, ki so zgubili stik
                           z ljudstvom. Razumnik, ki zgubi stik z ljudstvom, je izgubljen. Zato
                           iščemo danes preduceralne in nemogoče igre, da bi ukanili to ubogo
                           ljudstvo. In kot pravnika me je sram, da smo danes dobili po prebranem
                           referatu program na mizo, da smo omejili pravico poslancev do govora in
                           mislim, da če se bo še enkrat zgodilo, da bomo imeli konstruktivno
                           nezaupnico, da bomo glasovali po telefonu. Če ni to sramota za parlament
                           to, da se izniči temeljna pravica poslancev, da govori prosto v
                           parlamentu. In drugo, da ima poslanec pravico do priprave na sejo in
                           konzultacijo v svoji volilni bazi.</p>
                        <p>Danes je točno dve leti, odkar je bil drugi krog volitev v Zbor občin.
                           Veliko težkega smo doživeli in tudi veliko lepega smo doživeli. Vendar
                           to, kar zdaj doživljamo, produceralno igro, ki ima temeljni namen
                           prinesti resnico, prinesti prava dejstva. Procesni predpisi so namenjeni
                           iskanju resnice in so izjemno komplicirani. Današnji kandidat je za
                           razliko od prejšnjih dveh izjema v tem, da je predložil vsaj v sredstvih
                           obveščanja sestavo Vlade. Nekaj je bilo že ocen o ministrih, zlasti
                           mislim na dr. Pirnata. Mislim pa, da je ta vlada in koncept, ki nam je
                           ponuden, sposobna vladati v Kavkazu, v Albaniji. To ni slovenska vlada.
                           Ta vlada je univerzalna, ki nima korenin, nima temeljev, nima cementa. Ta
                           vlada se dela za rešiteljico. Mi ne rabimo rešiteljev, mi rabimo
                           sodelavce, ki bodo skupaj z nami sodelovali in reševali tekoče probleme.
                           Tako vlado imamo. In Demosov klub je od prve konstruktivne nezaupnice
                           dalje enoten kot eden, da ne podpiramo nobenega novega kandidata, ampak
                           se zavzemamo za čim hitrejše volitve. To je skupna točka nas vseh. In če
                           dovoli dr. Drnovšek, ki ga nisem imel še čast videti, še manj pa govoriti
                           z njim, če mi lahko odgovori samo na tole vprašanje. Kako bi v primeru
                           izvolitve uspel ohraniti enotnost politične in upravne usmeritve Vlade in
                           usklajevati delo ministrstev, ko je že danes jasno, da je njegov koncept
                           zunanje politike precej drugačen od koncepta dr. Rupla? Kako si zamišlja
                           izvajati, kar je bilo meni izjemno simpatično, pomorsko usmeritev
                           slovenske države, ko so vodilni predstavniki njegove stranke v ostrem
                           konfliktu s tako usmeritvijo? Ko je zunanje ministrstvo na jasnih
                           principih, da ni sposobno formirati svoje volje za pogovore s sosedi o
                           normalni pravični meji. Ko ni sposobno uveljaviti statusa quo pomorske
                           države in odprtosti naših meja. Ko je krivda, čista krivda, na strani
                           zunanjega ministra, da danes naši ribiči stojijo; 119 ribičev stoji.
                           Zaradi ignorance in ignorance ministra za pomorstvo republike
                           Hrvaške.</p>
                        <p>Končno, največja zasluga se je danes pripisala dr. Drnovšku, da smo z
                           olajšanjem dočakali trimesečni rok odhoda JLA iz Kopra. Tukaj je bilo
                           malo disonance med predsednikom predsedstva in dr. Drnovškom, kdo bo na
                           lestvici višji glede tega izjemno pomembnega dogodka. Pojdimo malo v
                           zgodovino. Zdi se mi, da je že leta 1917 ali 1918 znani politik, srbski
                           Pašič, predlagal tedanjim slovenskim voditeljem, da naj ne hodijo v
                           Jugoslavijo. Da Srbija nima interesa na Slovenijo. Srbija vendar ne more
                           obvladati Jugoslavije. To je tisti temeljni razlog, da je Adžić, general
                           Adžić spoznal, ne naši politiki, da se mora vojska umakniti iz Slovenije,
                           da bi bila sposobna uničiti Hrvaško in zdaj dokončno Bosno. Torej, daleč
                           od tega, da bi jaz zanikal ali zmanjšal usluge, toda treba je biti
                           relativen, treba je biti pošten do svojih zaslug in zlasti do svojih
                           volivcev. Zato bi prosil vse eventualne bodoče kandidate, tukaj imamo še
                           gospo Lavtižarjevo, imamo še predhodnega kandidata, umirite žogo, pustite
                           nas delati, da sprejmemo lastninsko zakonodajo in volilni sistem, in da
                           ljudstvu damo besedo in ne, da se tukaj prepiramo. Hvala Lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Angelca Žerovnik.</p>
                     </sp>
                     <sp who="#sp.ŽerovnikAngelca">
                        <speaker>MAG. ANGELCA ŽEROVNIK:</speaker>
                        <p>Spoštovano predsedstvo, spoštovani poslanci in poslanke, spoštovani
                           gostje, spoštovan pa tudi kandidat za mandatarja, ki ste trenutno na
                           prangarju ali sramotilnem stebru. Od vlade vedno zahtevamo napisane
                           predloge. Napisane programe. To gospod dr. Drnovšek, da nam niste
                           predhodno napisali niti programa, niste nam nakazali politične usmeritve,
                           to jemljem kot žalitev in poniževanje parlamenta in volivcev, ki vam še
                           niso mogli dati svojega glasu. Da nekoga izberemo za voditelja, nam mora
                           le-ta pokazati pot, pokazati nam mora smer, da bomo vedeli, kam naj
                           gremo. Vi pa ste to opravili za vogali, za zaprtimi vrati. Zakaj gospod
                           Drnovšek? Kako boste odpravili nesoglasja v vladi, ki jih v tem času ni
                           moč preseči. Dobri medčloveški odnosi so sen tisočletij. Za razrešitev
                           nesoglasij pa ste nam obljubili posebna pooblastila za Vlado. V javnih
                           medijih je bilo marsikaj zapisanega. Toda to moram pripisati vam, gospod
                           Drnovšek, kajti naši novinarji so izjemno ustvarjalni in cenim njihovo
                           ustvarjalnost in njihov ustvarjalni prispevek, ki pa seveda ni vaš
                           prispevek. Kako naj vem, da ste pravi mandatar? Saj ste v pozneje
                           zapisanih vrsticah izpustili družbene dejavnosti, da niso vredne vsaj
                           enega stavka. Ne znanost, ne šolstvo, ne zdravstvo, ne kultura, ne vsa
                           druga področja, ki sodijo v družbene dejavnosti. Ljudski pregovor pravi:
                           "Pomilujte ljudi, ki odslavljajo svoje voditelje samo zato, da bi lahko z
                           nagovori in nepokorščino sprejemali nove voditelje". S tem zaključujem in
                           seveda podpreti vaše kandidature ne morem. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Franco Juri.</p>
                     </sp>
                     <sp who="#sp.JuriFranco">
                        <speaker>FRANCO JURI:</speaker>
                        <p>Spoštovane poslanke, spoštovani poslanci! Vse kaže, da so kljub splošnemu
                           negodovanju dela tega cenjenega zbora postale te skupne seje za
                           izglasovanje konstruktivne nezaupnice najbolj priljubljena rubrika za
                           poslance kluba Demosa, vsaj sodeč po številu udeleženih poslancev. Veliko
                           nastopajočih in njihovih ugovorov kandidiranju dr. Drnovška je predvsem
                           ugotavljanje političnih namenov predlagateljev konstruktivne nezaupnice.
                           Drugi, ponavljajoč stereotip oziroma stereotipni ugovor in nekoliko
                           zvitejši je domnevna nesmiselnost nove vlade za razmeroma kratko obdobje
                           do volitev. Pri drugih je bilo slišati veliko vehementnih ideoloških in
                           celo osebnih diskvalifikacij ter predvsem demagoških in zato
                           neprepričljivih puščic, ki govore kvečjemu o njihovih strelcih. Skratka,
                           bili smo priče še enkrat scenarijem, ki smo jih doživljali že na drugih
                           tovrstnih sejah. Ker si marsikdo beli glavo z vprašanjem o političnosti
                           oziroma nepolitičnosti te vlade in tega poskusa, da bi sedanjo vlado
                           zamenjali, je potrebno odgovoriti jasno in nedvoumno. Zamenjava vlade je
                           vedno, tudi danes, eminentno politične narave. Ker politična je tudi
                           kriza, ki paralizira sedanjo vlado gospoda Peterleta. Da politična
                           blokada v koaliciji, ki je ni več, oziroma ki je v manjšini, pogojuje
                           družbeno in gospodarsko krizo nasploh, je vsem nam poslancem in javnosti
                           povsem jasno.</p>
                        <p>Nekdo je rekel danes, da gre predvsem za boj za oblast. Naj mi kolega,
                           mislim, da je bil kolega Tomažič, ki je to prvič izrekel, pojasni drugače
                           smisel vztrajanja sedanje vlade, da ostane na oblasti, kljub svoji
                           manjšinskosti. Naj mi ti isti poslanci povedo, kaj sta pravzaprav
                           politika in parlamentarna demokracija, če ne boj za oblast. No, kljub
                           temu in ne glede na to posredno priznanje, da gre danes tudi za boj za
                           oblast, lahko ugotovimo, da bi bila nova alternativna vlada gospoda
                           Drnovška precej manj politična ali vsaj manj spolitizirana, kot sedanja
                           Peterletova vlada. V svoji pluralnosti je več poslancev opozarjalo na
                           neskladnost strank, ki so se dogovorile za ta poskus. Jaz mislim, da je
                           ta sum pravzaprav tisti dokaz, da gre za pluralno stranko, torej ne gre
                           za LDS-ovsko ali za kakšno levičarsko ali centristično stranko, ampak gre
                           za stranko, ki računa na podporo različnih političnih usmeritev. Mislim,
                           da je prav ta edina garancija, edino jamstvo, da ne bo prevladala ena
                           teza, ena monolitnost, kot se sedaj dogaja v Peterletovi vladi, in to v
                           manjšini, s podporo tako imenovanega fantomskega kluba Demosa, ki izbere
                           nekaj poslancev in potem nastopa kot nekakšna mega stranka seveda vedno v
                           imenu ljudstva, vedno v imenu naroda. Vemo, da je to zelo poceni
                           demagogija. Zato se ne bi spuščal v polemiko s svojim cenjenim kolegom
                           Starmanom.</p>
                        <p>Mislim, da je bilo danes vseeno premalo govora o gospodarskem vidiku
                           krize, ki je politična, je pa tudi gospodarska in družbena in dejstvo je,
                           da s tako vlado, kot jo imamo danes, ne glede na poslovnost tega ali
                           onega ministra, mi ne moremo jamčiti partnerjem, sogovornikom, ljudem, ki
                           bi vlagali, govorim o domačih partnerjih in o tujih partnerjih, nobene
                           prave gospodarske in politične stabilnosti. Ker vlada, ki bo naletela
                           stalno na blokado, na večinsko opozicijo, je vlada, ki v šestih mesecih
                           lahko le poglablja krizo in ne ponudi ustreznih rešitev.</p>
                        <p>Na koncu, če imam še kakšno minuto, bi se ustavil pri nesporazumu. Stalno
                           se ponavlja očitek, da je gospod Drnovšek govoril o posebnih
                           pooblastilih. Jaz bi še enkrat na kratko prebral citat. Gre: "Če bom
                           ocenil, da bodo potrebne hitre in odločne poteze za uskladitev
                           proračunske politike in javnih izdatkov v celoti z gibanji na ostalih
                           področjih, bom zahteval posebna pooblastila vladi." Jaz cenim to
                           korektnost gospoda Drnovška. Gospod Drnovšek si je upal povedati, da če
                           bo to potrebno v zvezi s proračunom, ne gre za izjemne razmere, ne gre za
                           nič navadnega, ampak za normalno prakso, ki jo lahko zahteva predsednik
                           vlade od parlamenta, parlament pa je prost ali taka pooblastila dovoli
                           ali ne, ampak bi rad opozoril na to, da ko gospod Drnovšek to danes
                           najavlja to možnost, se je večkrat zgodilo, da si je gospod Peterle in
                           Peterletova vlada si taka pooblastila vzela brez dovoljenja tega
                           parlamenta. Ne bom govoril o aferi Slovenec, pa o igricah okrog proračuna
                           in nenamenski uporabi proračunskih sredstev. Vsem je znano, kaj je delala
                           ta vlada. Taka pooblastila si je vzela brez našega dovoljenja.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Besedo ima Cveto Gradišar.</p>
                     </sp>
                     <sp who="#sp.GradišarCvetko">
                        <speaker>DR. CVETKO GRADIŠAR:</speaker>
                        <p>Spoštovano predsedstvo, spoštovani kolegi! Sem za vsak vsebinski, realno
                           obetaven program, ali prihaja z leve ali z desne strani ali od zgoraj ali
                           od spodaj. Tvegal bom tudi strankarsko pasivnost ali omlednost, pa tudi
                           srboritost, ki je tako v navadi in razvadi v našem parlamentu. Torej,
                           vzdržal se bom za imenovanje kandidata mandatarja. Dolžan sem še
                           opravičilo za predsedstvo, ki sem mu večkrat rekel, da me spominja na
                           parfumirano lakirnico - politično leporečje. Vlada kot razglašen orkester
                           muzikalnih posameznikov, parlament kot skregana čreda. Vendar tudi v tem
                           parlamentu se kaže svetloba na koncu tunela politične krize. Predlog za
                           odstop gospoda Voljča in Tanciga kaže na pokončnost naših kolegov, ki bi
                           jim zelo rad sledil tudi sam, da se ustavi ta nori vrtiljak in da
                           sestopim, ker se teh igric enostavno ne grem več, če ne morem izskočiti
                           iz kože. Vloga javnega delavca, v katero nehote kot v politiki tudi
                           padem, pa je seveda v znamenju zaščitnega znaka pisoarja in predpražnika
                           javnega mnenja.</p>
                        <p>Blokade so takšne in drugačne, vendar zakaj? Največ zaradi odsotnosti, da
                           bi nekateri zagreti politično ambiciozni in ostali strankarski veljaki
                           odkrili sami cepivo in se cepili proti strankarski politični steklini. V
                           parlamentu pogovor s kolegom iz LDS v našem zboru, se strinjam, da je žal
                           v parlamentu, v tem, ne pa v bodočem, preveč uradnikov in premalo
                           gospodarjev. Nimamo pa herbicida zoper zimzelene birokrate. Vitalna
                           gospodarska vprašanja in kost v zvezi s temi vitalnimi razvojnimi
                           vprašanji seveda ni predmet za grgranje uradnikov, ampak tistih, ki
                           poznajo ta problem. Preveč je idealiziranosti in preveč je strankarskega,
                           ideološkega strupa, preveč brazgotin preteklih travm; kjer se nasilno
                           hoče ustoličiti nespamet, mora pamet abducirati od sramu. Posledica pa je
                           vsesplošna beda in kriza, v kateri se nahajamo. Dovolj je frnikulanja in
                           kupčkanja s človeškimi usodami, političnim kameleonstvom, mešetarstvom z
                           odrešeniki, namesto osvobajanja vseh človeških produktivnih ustvarijalnih
                           potencijalov.</p>
                        <p>Rad bi poskusil pobrati čast in dostojanstvo  tudi mojega predsednika
                           države in novega kandidata, mandatarja - gospoda Drnovška. Neki
                           neodgovorni in zlonamerni državljan mi je dejal sledeče: pri novem
                           mandatorskem kandidatu gre za srečno naključje za umik predsedniškemu
                           tekmecu na bodočih predsedniških volitvah države. Novi kandidat
                           mandatarja naj bi prevzel vlogo žrtvovanega jagnjeta na kriznem in
                           strankarskem oltarju in obenem še za obdukcijo, telesno in duhovno, na
                           živem premierovem telesu, preko mogoče nekaterih srboritih mlajših
                           političnih janičarjev. Potrpljenje ljudi, tako volivcev kot
                           davkoplačevalcev, pa seveda ni brezmejno. Vsekakor ne zaradi
                           strahospoštovanja razmajene oblasti, niti ne zaradi preplašenosti razsula
                           družbe, ampak zaradi preproste zdrave ljudske pameti, ki je odgovorni od
                           zgoraj navzdol ne zmorejo ali ne zmoremo. Če hočeš se dvigniti v
                           življenju, preprosta življenjska filozofija - moraš prej pasti. Pravi
                           odgovor na stara vprašanja, sedaj že stara, novih in novih mandatorjev,
                           novega razvojnega ciklusa, nove vlade - so nova vprašanja novih volitev.
                           Šanse bodo imele samo neprodane in nekarambolirane duše. Torej ljudje od
                           dobre volje in pravega znanja. Hvala.</p>
                     </sp>
                     <sp who="#sp.OgrisFranc">
                        <speaker>FRANC OGRIS:</speaker>
                        <p>Spoštovani! Ko sem zadnje čase prisiljen gledati in doživljati to
                           nadaljevanko, ki ji ni videti konca, sem se odločil, da se tudi sam
                           pridružim tej igrici - kdo se boji črnega moža; oziroma, da tudi sam
                           vržem kakšno kost v ta čuden lonec, ki ga bomo na koncu tako ali tako
                           morali sami pojesti. Včasih sem si predstavljal, da je za ukvarjanje s
                           politiko bolj potrebna modrost kot znanje. Že nekaj časa pa opažam, da je
                           celo oboje dosti premalo. Nujno potrebne in zelo cenjene so postale tudi
                           nekatere druge čednosti kot na primer sprenevedavost, računskost,
                           pritlehnost in podobno. Škoda! Kakor mi je bilo ob osamosvojitvenih
                           korakih nekako prijetno pri srcu, da imam možnost sodelovati v tem
                           parlamentu, tako mi je zadnje čase postalo bivanje tukaj zelo mučno in
                           silno neprijetno. Pred kom? Ne pred samim seboj, temveč pred volilci, ki
                           so nam zaupali odgovornost, da se lotimo in speljemo tisto, o čemer so
                           sanjali naši dedje. Ob volitvah si ljudje tudi niso predstavljali
                           prihodnosti kratkomalo kot nadaljevanje neke preteklosti ali
                           preživelosti, ampak kot povsem novi začetek. Svojega upanja niso
                           izpeljevali iz izkušenj, zato obsega njihovo odprtost tudi pripravljenost
                           soočiti se z vsemi nastajajočimi problemi in težavami.</p>
                        <p>Zadnje mesece pa so se začele dogajati kaj čudne stvari. Kot da je ura že
                           polnoči, so začeli snemati maske politični tehnologi, ki se zbirajo v
                           svojih kovačijah in kujejo nove programe in nova orodja, pri tem pa ne
                           pozabljajo nenehno poudariti demokratičnost svojih ciljev, sredstev in
                           postopkov. V parlamentu ne vidijo več ljudstva. Vlado hočejo zamenjati z
                           oblastjo, ljudem pa odvzeti njim pripadajočo prihodnost in preprečiti, da
                           bi ustvarili svojo lastno zgodovino. Še več. Ljudi hočejo spet stlačiti v
                           vlogo objekta in sredstev, ki naj uresničijo zgodovino nekomu drugemu.
                           Zato se sprašujem, ali ni nesmiselno, da bi takšni bolj ali manj odtujeni
                           ljudje hoteli vladati tej prihodnosti, ki ni njihova.</p>
                        <p>Še nekaj bi omenil. V vseh teh postopkih predlaganja novih mandatarjev,
                           se mi čedalje bolj potrjuje nek obrazec, ki prav danes dobiva še jasnejšo
                           podobo. S tem obrazcem se je namreč pred nekaj leti pravzaprav začelo.
                           Ali ni bil takrat izvoljen gospod Drnovšek predvsem zato, ker nismo bili
                           za gospoda Bulca? Morda je bil ta obrazec takrat naključje, toda danes je
                           postal rutina. Današnja kandidatura mi prinaša še eno novo spoznanje
                           oziroma bolj zavedanje, ki sem ga v zadnjih dneh srečal tudi pri svojih
                           volivcih. Ob nekaterih zadnjih potezah je gospod Drnovšek pozabil na
                           previdnost, ki je bila zanj nekako zelo značilna in to ga je razkrilo.
                           Zato mu je od včeraj dalje začela padati cena, na kar ne bo več vplival
                           niti izid današnjega glasovanja. Naj končam - želel bi, da se bolj kot v
                           nezaupnicah pogovarjali, delali in gradili na zaupanju vase, medsebojnem
                           zaupanju in predvsem na zaupanju ljudi. Ne bi namreč rad, da bi naše delo
                           končali z grenkim občutkom - ustvaril sem vodo, pa mi je spolzela med
                           prsti.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Alojzij Metelko.</p>
                     </sp>
                     <sp who="#sp.MetelkoAlojzij">
                        <speaker>ALOJZIJ METELKO:</speaker>
                        <p>Spoštovani poslanci, kolegi! Ker ni novega predstavnika oziroma
                           mandatarja za novo vlado, bom samo obrazložil svoj glas. Glasoval bom
                           proti konstruktivni nezaupnici oziroma ne bom glasoval za novega
                           mandatarja. To pa zaradi tega, ker smatram, da ni s svojim programom
                           ponudil popolnoma nič takega, česar ta vlada že ne bi izvajala.
                           Nasprotno, ponudil je še bistveno manj. Ker sem pa že pred mikrofonom,
                           bom pa svoj glas obrazložil še s tem, da bom kratek. To pa zaradi tega,
                           ker so mi  volivci naročili: Lepo vas prosimo, bodite kratki, končajte s
                           to nezaupnico, s tem glasovanjem, vsaj do teh ur zvečer, da bomo lahko
                           šli krave molst. Ker s prejšnjim glasovanjem so bile krave nepomolžene,
                           živina nenakrmljena, polja neobdelana in ne smemo si privoščiti še enega
                           takega posta. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Tomaž Pavšič. Se odpoveduje. Dr. Peter Glavič.</p>
                     </sp>
                     <sp who="#sp.GlavičPeter">
                        <speaker>DR. PETER GLAVIČ:</speaker>
                        <p>Spoštovani! V imenu poštenja in etike bi rad odgovoril na nekaj stvari,
                           še posebej zato in zaradi tega, ker sem neobremenjen s takšno ali
                           drugačno preteklostjo, to lahko povem. Oba finančna ministra in oba
                           gospodarska podpredsednika sta zatrdila, da je bila LDS zelo koristna pri
                           stabilizaciji našega gospodarstva in mislim, da so očitki o neresnosti
                           stranke, ki so bili izrečeni, milo rečeno, na zelo trhlih nogah.  ZSMS je
                           naredila za prehod iz enega na večstrankarski sistem več, kot večina
                           tukaj prisotnih strank. In med njimi je bila tudi inkubator marsikatere
                           od teh strank, tudi SLS.</p>
                        <p>V obrambo mandatarja bi rad rekel to, da je bil on predsednik Predsedstva
                           Jugoslavije od maja 1989 do maja 1990. V tem času je bil izdelan
                           stabilizacijski program, sprejet na decembrskem zasedanju in ta je
                           rezultiral v doslej najboljšem poskusu gospodarske reforme, ki je
                           pripeljala do ničelne inflacije v juniju leta 1990. Žal je dr. Drnovšek
                           moral maja 1990  prepustiti mesto dr. Joviću in s tem seveda so bili že
                           maja izplačani novi večji dohodki za vojsko in potem se je program rušil
                           zelo hitro in avgusta je že prišlo do hlodovne  revolucije, kot veste, na
                           Hrvaškem. Pred tem, torej v času njegovega mandatarstva, so bile še
                           realne možnosti za miren prehod v demokracijo in  za vključevanje v
                           Evropo. Tudi njegov predčasen prihod ali pa prilet iz ZDA v ta parlament
                           sem jaz doživljal kot veliko podporo takratnim demokratičnim procesom, ki
                           je bila napravljena navkljub članom predsedstva in navkljub
                            jugoslovanski armadi in navkljub ZK.</p>
                        <p>Ne gre za to, da bi bila nevarnost bodisi klerikalizma bodisi fašizma,
                           kot je bilo v tem parlamentu večkrat izrečeno. Gre za pojav
                           tradicionalizma, ki je bil lepo opisan v eni izmed številk Dela:
                           "Program, ki je usmerjen v preteklost, ki časti hierarhijo, avtoriteto,
                           podložnost, kjer je pomembno, kdo si in od kod prihajaš, ki plačuje za
                           zvestobe in ki  vrača fevdalne pravice. In ta razvoj ni nič manj nevaren,
                           kot bi bil razvoj totalitarizma." Zato je seveda očitek v tem, da moramo
                           iz te prehodne faze čimprej preiti v moderne evropske stranke in ravnati
                           tako, kot ravnajo te stranke. Ponudba, ki je pred nami, ni komunistična,
                           ampak je socialno demokratska in liberalno demokratska koalicija, taka,
                           kot je bila na oblasti predzadnja vlada v Zvezni republiki Nemčiji, kot
                           je oblast marsikje v razvitem svetu in ravno recimo, liberalna
                           demokracija vodi Japonsko že od leta 1945. SDP se je izkazala tako pri
                           sestopanju z oblasti kot v sedanjem dveletnem parlamentarnem delu kot
                           demokratična stranka, vredna vsega spoštovanja in zaupanja, tako kot je
                           zame tudi Slovenska krščanska demokracija, Slovenska ljudska stranka ali
                           Narodna demokratska stranka. Ne nazadnje je treba reči, da je dr.
                           Drnovšek prav slovenski krščanski demokraciji ponudil sodelovanje v
                           prehodni vladi do volitev.</p>
                        <p>Riziko, ki se postavlja pred nas s sedanjo izvolitvijo,</p>
                        <p>je majhen. Koristi so lahko velike. Če bo vlada res slaba, kot se
                           nekateri bojite, bo pač pol leta hitro minilo in ne bo kakšne večje
                           škode. Na volitvah bomo lahko postavili ali pa boste lahko postavili
                           drugo vlado. Sedanja politika "le se pase", ki jo izvaja sedanja vlada,
                           ne bo napravila tudi nič kaj revolucionarnega <stage>(Vmes predsednik:
                              Pet minut je minilo.)</stage> Če bo pa delala dobro, bo pač delala
                           štiri in pol leta in bo odpadlo vse, kar ji sedaj očitamo ali pa očitate.
                           Še tole. Če bo dr. Drnovšek izvoljen, računam, da mu boste nasprotniki
                           nudili enako podporo, kot smo jo nudili mi Demosovi vladi leto in pol,
                           ali pa vsaj, da ji boste dali to, kar je v vsaki demokraciji, to je 100
                           dni za to, da pokaže kaj zmore. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Tone Kramarič.</p>
                     </sp>
                     <sp who="#sp.KramaričTone">
                        <speaker>TONE KRAMARIČ:</speaker>
                        <p>Spoštovano predsedstvo, spoštovani kolegi, spoštovani mandatar! Pred nami
                           je tretji poizkus o glasovanju konstruktivne nezaupnice Vladi. Glede na
                           dejstva, ki smo jim priče, me položaj ne preseneča. Če se vrnemo v
                           obdobje prve slovenske države Karantanije, so bile volitve vsako leto. Ko
                           so karantanski plemiči volili izmed sebe kneza, so prav gotovo zbrali
                           tistega, ki bi bil sposoben v tako kratkem času uresničiti potrebe
                           prebivalcev. Vrnimo se v naš čas. Živimo v novi državi, katere močne
                           temelje smo zgradili lani z namenom, da bi v njej lepše živeli, boljše in
                           lepše življenje pa pričakujejo tudi naši volivci sedaj. Pravijo, da nas
                           niso izbrali zato, da bomo mašilo TV programa in časopisnih stolpcev. Od
                           nas pričakujejo konkretne rešitve. Pri odločitvah v parlamentu nam tudi
                           bog ne bo pomagal, ne nam poslancem, ne predsedniku vlade. V Skupščini je
                           treba samo delati. Sklicevati se na vsemogočnega v politiki je nesmisel.
                           Ta pripada ljudem. V Sloveniji je 90% krščanskega prebivalstva in okrog
                           10% prebivalcev drugih ver. Vsi pa tudi niso volili samo eno stranko ali
                           niso samo člani ene politične stranke, zato je takšno barantanje z njim
                           neprimerno.</p>
                        <p>Moti me, da še kar naprej poslušamo, da je potrebno zamenjati parlament,
                           ljudstvo in ne vlado.  S tem se strinja tudi vlada sama in dokazuje svoje
                           prepričanje in pravilnost odločitve s podpisi ministrov. To je nonsens.
                           Ministri v vladi  res lahko podpirajo ministrskega predsednika in so mu
                           vdani, delati pa morajo v korist državljanov in po črki zakona. Ali niso
                           pred nami celo zaprisegli? Zaradi stabilnosti našega političnega sistema
                           se vedno bolj zavzemam za uveljavitev načela tripartitnosti. Sredinski
                           blok bo moral doseči umiritev stanja in odločanje prenesti na povprečno
                           populacijo ljudi. Doseči bo moral uveljavitev pluralnosti pri oblikovanju
                           mnenj in odločitev. Izključiti bo moral vsako novo možnost nastanka
                           revolucionarnih dejanj, revolucij, ki bi se s precejšnjo verjetnostjo
                           lahko udejanjila, če ne  bomo v celotni družbi glavnih problemov sposobni
                           sproti reševati.</p>
                        <p>Kot demokrat in učitelj pa bi se rad dotaknil konkretnega primera, ki  iz
                           načela pluralnosti ni sprejemljiv. V prihodnjem šolskem letu bo v
                           Ljubljani pričela z delom eksperimentalna "wardorfska " šola. Na Dunaju
                           se že izobražuje šestnajst učiteljev ter po eden v Angliji in Nemčiji. Za
                           njimi pa se bodo novi učitelji še usposabljali doma. In kje je problem?
                           Strokovni svet za vzgojo in izobraževanje je že rekel, da za prve štiri
                           razrede osnovne šole. S tem je zaprl možnost alternativnega izobraževanja
                           otrok na drugih projektih. Izobraževanje samo je pomemben in permanenten
                           proces za našo državo, ki bo pravo mesto v pravem pomenu besede šele
                            dobila. Na žalost pa ugotavljam, da se preveč naslanjamo na avstrijski
                           model izobraževanja, ki je v organizacijskem pogledu v primerjavi z
                           ostalimi državami tog in zastarel. Vpeljati samo "waldorfsko" šolo v naš
                           sistem, je po mnenju stroke nedopustno. Zlasti: učiteljem po dveh mesecih
                           izobraževanja daje naziv profesor, šola je bolj ali manj zaprtega tipa.
                           Izhaja iz samostanske šole, pri nekaterih predmetih učitelji uporabljajo
                           aritmijo, v celotnem 10-letnem šolanju se morajo otroci učiti
                           inštrumenta. V pravih waldorfskih vrtcih in šolah otroci v dogovoru s
                           starši ne smejo v šoli in doma gledati TV programa.</p>
                        <p>Naši mladini se pišejo težki časi. Svetle bodočnosti še dolgo ne bodo
                           videli. Probleme občutijo starši in dijaki srednjih šol, ki ne vidijo
                           rešitve v nadaljnjem izobraževanju. Ministrstvo za šolstvo in šport
                           zapira smeri, ukinja oddelke in prepušča mladino cesti. Ne pomaga niti
                           javni protest Neodvisnosti konfederacije novih sindikatov gorenjske
                           regije. Nezaupanje v pravilnost odločitev se čedalje močneje kaže v
                           vrstah predavateljskega kadra. Ravnatelji osnovnih šol so preko časopisa
                           opozorili širšo javnost o aktualnih problemih prenove šolstva. Prihaja do
                           vedno večjih organizacijskih, upravnih in finančnih prvin <stage>(vmes
                              opozorilo predsednika: Čas se vam je iztekel.)</stage>, ki so
                           posledica slabega projekta. Izobraževalni sistem, ki se sistemsko ne
                           posodablja in ne prilagaja potrebam države, se bo lahko sesul. Da je
                           problem res kritičen, je dokaz ta, da pedagoški delavci  zahtevajo nazaj
                           dr. Srečka Zakrajška na krmilo zavoda. Želim, da bi gospod mandatar ob
                           eventualnem sprejemu tudi zastopal naša stališča. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Spomenka Hribar.</p>
                     </sp>
                     <sp who="#sp.HribarSpomenka">
                        <speaker>MAG. SPOMENKA HRIBAR:</speaker>
                        <p>Hvala lepa za besedo. Spoštovano predsedstvo, spoštovani kolegi in
                           kolegice! Demokrati smo skupaj s skupino 4 plus 1 seveda imeli resen
                           namen z našim nastopom z mandatarjem Igorjem Bavčarjem. Tako je lahko
                           gospod Peršak izjavil, da v primeru, če Bavčar ne bo izvoljen, ni nujno,
                           da bomo podprli dr. Drnovška. Torej to, kako je citiral njegove besede
                           gospod Tomažič, to ne drži, kar je mogoče preveriti v magnetogramu. Toda
                           po padcu oziroma neizvolitvi Bavčarja, smo morali resno premisliti, kako
                           ravnati glede na to, kako živimo. Glede na nujo, glede na stisko, v
                           kateri smo, ekonomsko, duhovno, politično. Zato smo sklenili, da bomo dr.
                           Drnovška  podprli.  Ta nuja, ki sem jo omenila, ni le v tem, da je treba
                           zaustaviti desnico, kakor je z užitkom tukaj ponavljal gospod Tomažič,
                           ampak prvenstveno v tem, da je življenje naših ljudi vsak dan slabše. S
                           številkami se lahko operira gor ali dol, številke so številke, ljudje pa
                           na lastni koži občutijo, kako živijo.</p>
                        <p>Tretji razlog je v tem, da je ta stiska, tudi ekonomska, posledica načina
                           in političnih metod, ki se jih poslužuje desnica. To je lahko razvidno
                           vsakomur, ki hoče videti, je v tem, kako smo oziroma nismo sprejemali
                           zakon o lastninjenju. Najprej je Vlada pol leta zamudila s tem, ker je
                           prinesla drugačen predlog, kot je bil osnutek, sprejet v parlamentu, in
                           potem je s svojo agresivnostjo, ko je na vsak način hotela, da je ravno
                           ta predlog sprejet, zamudila še pol leta. To so dejstva, ki jih lahko
                           preverjamo na stotinah in na tisočih straneh magnetograma naših sej.</p>
                        <p>Morda  še dve besedi o zvestobi in Demosu. Tisti, ki so Demosovo politiko
                           reducirali na desno opcijo, tisti, ki uveljavljajo novo absolutno
                           resnico, so se izneverili velikemu delu, pravim velikemu delu Demosovih
                           volivcev, saj je bil Demos pred volitvami koalicija cele mavrice opcij od
                           desnice do nove oziroma nastajajoče levice. Zdaj tisto, kar je od Demosa
                           ostalo, pa se še vedno oklicuje za Demos, nastopa v imenu celotnega
                           volilnega rezultata, ki ga je dosegel Demos, kar je neligitimno.
                           Sprememba, ki je nastala, in na kar desna opcija ne pristane, je vzrok,
                           da vidijo v ohranitvi Demosa cilj, ne pa zgolj sredstvo za dejansko
                           dosego  cilja, ki je ustvariti deželo blaginje državljanov in ljudi
                           svobodnega duha. Glede na ta cilj se Demokrati odločamo za dr. Drnovška
                           kot novega mandatarja, ne pa cilj ohranitve Demosa in njegove oblasti.
                           Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Stanko Buser.</p>
                     </sp>
                     <sp who="#sp.BuserStanko">
                        <speaker>DR. STANKO BUSER:</speaker>
                        <p>Spoštovano predsedstvo, cenjeni sokolegi in spoštovani gospod Drnovšek!
                           Cenjeni gospodarstvenik ste, cenjeni politik. Vem, da nam želite
                           Slovencem dobro. Škoda, da ste dali svoj program le z malenkostno zamudo.
                           Svoje besede, ki jih bom izrekel tukaj za pultom, bi bil rad izrekel vam
                           osebno, ali tudi tistim, ki so vam pomagali sestavljati program. Hočete
                           nas popeljati v boljše gospodarske čase, o tem sploh ne dvomim. Vendar pa
                           veva obadva in vsi vemo, narod, ki hoče uspeti gospodarsko, mora biti
                           vzgojen, šolan in zdrav. Izredno mi je žal, kar je ugotovila že ga.
                           Žerovnikova, da ste vendar pozabili navesti v svojem programu vsaj besedo
                           o vzgoji, šolstvu, raziskovanju, znanosti, kulturi in zdravstvu. In
                           nenazadnje tudi o kmetijstvu in gozdarstvu. Ker ste v svoji 8. točki, na
                           kar sem ponosen,  omenili tudi ekologijo, omenili ekološko usmerjeno
                           gospodarstvo, zato menim, da niste zgolj pozabili tudi teh disciplin, ki
                           so prav tako pomembne za gospodarstvo, kot tudi ekologija, za katero sem
                           srčno vesel, da je v vašem urniku morebitnega bodočega predsednika
                           Izvršnega sveta. Če boste postali to, seveda bom sodeloval, zelo rad. No
                           v drugi točki svojega programa pravite naslednje. "Zavzel se bom, da z
                           različnimi interesi usklajen koncept lastninske preobrazbe končno zaživi
                           in doživi hitro praktično uporabo."</p>
                        <p>Gospod Drnovšek, ali ste seznanjeni s tem, da mnogi tisti, ki se danes
                           zaklinjajo na vas in ki vam želijo dobro in ki vam izrekajo zvestobo, so
                           v tej skupščini glasovali proti lastninski zakonodaji? Žal mi je, moram
                           vam to povedati. Nikogar s tega mesta ne obsojam, njegova volja - njegov
                           svet. Ali morda mislite, da ne boste imeli tudi zavoljo tega tudi med
                           tistimi težave in ne boste mogli morda opraviti tistega, kar bi lahko in
                           radi.</p>
                        <p>V svoji 3. točki svojega programa na 3. strani pravite, da bi naj celo,
                           če bi bilo potrebno, prišlo celo do spremembe nekaterih zakonov. Upam, in
                           to ja upam, da to, verjetno ja ne teh, ki so bili zelo težko in še ne
                           docela v tem parlamentu sprejeti. Gospod Drnovšek, kot znanstvenik in kot
                           pedagog oprostite, ker ste pozabili tisto, o znanosti in vse to vstaviti
                           v svoj program in morda je to bil kratek spodrsljaj. Lahko to verjamem,
                           lahko pa tudi ne. Sedanja Vlada te stvari že rešuje več ali manj uspešno.
                           Zato ji moram v temu pogledu dati prednost. In oprostite mi, da če bi
                           prišlo do spreminjanj tistih majčkenih korakov v lastninski zakonodaji,
                           ne bi rad videl, da bi se srečala za tem pultom in v tej dvorani kot
                           človek s človekom, ki ne želi tega, da se spreminjajo ti programi oz. ta
                           zakonodaja. Zato mi nikar ne zamerite, če danes ne bom glasoval za vas.
                           Ponovno vam rečem: vsekakor, če boste postali predsednik Izvršnega sveta,
                           vedno bom pa rad takrat sodeloval. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Janez Žampa.</p>
                     </sp>
                     <sp who="#sp.ŽampaJanez">
                        <speaker>JANEZ ŽAMPA:</speaker>
                        <p>Spoštovano predsedstvo, spoštovane zbrani poslanci in drugi gosti! Visoko
                           spoštovani gospod dr. mandatar! Obrazložil bom seveda svoj glas. Gospod,
                           vi ste nam dali ta program, takšen, kakršen je. Žal, zabolelo me je, ko
                           nisem niti enega stavka v tem programu prebral o slovenskem kmetijstvu, o
                           slovenskem agrarnem prostoru, kateri daje več kot 80% hrane vsem nam
                           Slovencem. In da ti ljudje, ki na tej grudi delajo in moji vrstniki, ki
                           prav v tem trenutku drvijo po naših njivah, rahljajo našo zemljo, da bi
                           nam dala košček kruha, vi kot naš novi mandatar, ki se ponujate, niti
                           enega stavka nimate za nas. Kako se naj potem kot kmet, kot slovenski
                           kmet, v imenu tistih, ki sedaj prav imajo rosno čelo že v poznih urah,
                           sem prepričan, da so vsi moji vrstniki še na njivah, na poljih in
                           vinogradih, pa dam svoj glas za nekega vladarja, ki niti enega stavka
                           nima? Še nekaj več gospod dr. Resnica je samo ena. V naši vasi je bil
                           star kmet, pa je rekel vedno takole. Veš, če si pozabil na rojstno grudo,
                           si pozabil na sebe in na svoj narod. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Štefan Kociper.</p>
                     </sp>
                     <sp who="#sp.KociperŠtefan">
                        <speaker>ŠTEFAN KOCIPER:</speaker>
                        <p>Spoštovano predsedstvo, spoštovane poslanke in poslanci! Bilo je že
                           mnogo, preveč poetičnih, literarnih, praktičnih in tudi dramatičnih
                           besed. Teh prav gotovo v bran obstanka demokracije in mlade  suverene
                           države več ne potrebujemo. Potrebujemo le še odločnejših korakov, seveda
                           s prenovljeno Peterletovo vlado, ker le teh korakov namreč ni mogoče
                           storiti s svinčenimi čevlji opozicijskih ministrov v lastni vladi. Živimo
                           vroče, celo pregreto politično obdobje.</p>
                        <p>Danes po dveh dobrih letih od prvih, recimo jim skoraj že demokratičnih
                           volitev, potem ko se je po 45 letih sesulo komunistično enoumje, lahko
                           ugotovimo v tej pregreti skupščinski areni, da smo že pred veliko nočjo
                           dočakali še zadnje izredno pomembno in nad vse ohrabrujoče, če ne celo
                           odločilno mednarodno dejstvo. Mednarodno priznanje od vzvišene ekonomske
                           velesile, Združenih držav Amerike. Po številnih naletih vseh mogočih
                           mandatarjev, ki so imeli očitno edini cilj zaustaviti naglo kotaleče se
                           kolo demokracije, popolne suverenosti mlade države in začetka
                           gospodarskega vzpona, je sicer Vladi Lojzeta Peterleta ostalo in ostaja
                           nekaj okruškov in razmetanega inventarja v narodovi hiši. Vendar
                           številnih zgodovinskih dosežkov te vlade, ki ji slovenski krščanski
                           demokrati načeljujemo, se ne bo dalo nikoli več izbrisati iz zgodovine.
                           Seveda po ljudski modrosti se brez muje niti čevelj ne obuje, kaj šele
                           dela čisto nova in v mednarodnih odnosih popolnoma enakopravna in trdna
                           država.</p>
                        <p>Mnogi vrhunski ekonomski strokovnjaki iz strank, ki so poizkušale in še
                           danes poizkušajo spodnesti, zrušiti to vlado, so napovedovali mnogo višji
                           davek za izkopavanje izpod krempljev jugoslovanske pošasti, ki še vedno
                           grozljivo krvavo straši po Bosni in Hercegovini in sosedni Hrvaški.
                           Kajpak ga ni Slovenca, Slovenke, ki ne bi sam jasno uvidela in čutila
                           prednosti dosežkov slovenske politike in v primerjavi z drugimi
                           republikami nekdanje Jugoslavije. Treba je tem dosežkom reči samo pravo
                           besedo, ali so to zasluge t. im. Peterletove Vlade ali velika zgodovinska
                           krivda. Žal nas skušajo mediji vsak dan sproti največkrat prepričati v
                           tisto, kar je evidentno v nasprotju z resnico. Predlagal bi torej, da to
                           vprašanje že vendarle postavimo volivcem s čimprejšnjimi, sedaj že čisto
                           demokratičnimi volitvami v Državni zbor in tako res demokratično
                           odločimo, kdo naj vlada našemu narodu, ki se sedaj že povelikonočno,
                           pomladansko iz skoraj že poletno dviga z dna. Ne bi bilo prav, da bi
                           bogato jesen obiranja sadežev prepustili tistim, ki mu to ljudstvo tega
                           ni poverilo in ne zaupalo. Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ivan Krefl.</p>
                     </sp>
                     <sp who="#sp.KreflIvan">
                        <speaker>IVAN KREFL:</speaker>
                        <p>Spoštovano predsedstvo, spoštovane poslanke in poslanci, spoštovan
                           mandatar oz. kandidat dr. Drnovšek! Program, ki ste ga nam predstavili,
                           je splošen in ne prinaša nič novega. Zavedamo se vsi, da je gospodarski
                           položaj kritičen, da je življenje vsak dan slabše, ampak program, ki ga
                           imamo danes tu vsi na klopi, rešitve ne prinaša. Še posebej, ko sem ta
                           program na hitro prebral, me motijo tri zadeve, in sicer: da je v
                           programu nepričakovan presežek slovenskega gospodarstva v prih dveh
                           mesecih, v programu ocenjen kot negativen. Potem me nadalje moti tudi
                           zadeva glede prejudiciranja proračunskega primanjkljaja. Zato se
                           sprašujem in vas vprašam gospod Drnovšek, na osnovi kakšnih podatkov
                           navajate zgornjo trditev v programu? Verjetno se zavedate, da kandidirate
                           za predsednika vlade, kjer je potrebna strokovna argumentacija za vsako
                           odločitev. Vi pa v svojem programu navajate samo to, kaj boste napravili,
                           ni pa jasno, kako boste to naredili. Kako boste program izvedli. Kako
                           boste racionalizirali svoje delo itn. Na kratko, pred nami je ogromno
                           neznank in v bistvu smo poslanci postavljeni pred zadevo, ki je neznanka
                           z večimi neznankami. Za takšno enačbo poslanci ad hoc, na hitro ne moremo
                           glasovati, kajti zavedamo se odgovornosti, če v programu ni argumentov,
                           da bo zadeva šla na bolje, da se bodo stvari uredile.</p>
                        <p>Ker sem pa že tu in ker bom sila kratek, bi imel še tudi repliko na
                           trditev gospoda Jurija, ki pravi, da je krivec, da ne prihaja kapital v
                           našo državo, Peterletova vlada. Namreč, povedati moramo drugo resnico.
                           Krivec za to, da ne prihaja kapital v novo državo je nesprejetje
                           lastninske zakonodaje. Sprašujem se, kdo bo od zunanjih komintentov
                           odnosno predstavnikov kapitalov vlagal v državo, kjer se v bistvu ne ve,
                           kdo pije, kdo plača. Jaz takšnega ne poznam. Verjetno, to je moja
                           trditev, v kolikor bi bila lastninska zakonodaja sprejeta pravočasno, se
                           tudi danes ne bi o tem mandatarstvu tukaj pogovarjali in dokazovali drug
                           drugemu, kdo ima prav in kdo nima prav. Upam, da je gospod Drnovšek, ki
                           je bil po neki čudni igri prisiljen v to kandidaturo, premislil, kajti
                           kot strokovnjak na gospodarskem področju se mora zavedati, da v nekaj
                           mesecih, ki so še do volitev, praktično z novo vlado ne more narediti
                           skoraj nič. Hvala.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Darja Lavtižar-Bebler.</p>
                     </sp>
                     <sp who="#sp.Lavtižar-BeblerDarja">
                        <speaker>DARJA LAVTIŽAR-BEBLER:</speaker>
                        <p>Hvala lepa gospod predsednik. Spoštovani, res se nisem imela namena danes
                           oglašati, ampak ni, da bi človek molče gledal, kako z njegovim imenom po
                           nemarnosti opletajo po skupščinskih klopeh. Gospod Starman je rekel, da
                           bom menda naslednja jaz na vrsti, najbrž je predpostavljal, ena varianta
                           je, da je moj poslanski klub vložil takšen predlog. Zagotavljam mu, da
                           ni. Torej je druga možnost, da je to storil prislovično trden Demos,
                           ampak verjetno tudi ni. Torej ne bo nič iz tega. Če je žal vam, je žal
                           tudi meni.</p>
                        <p>Današnja mandatarijada se, četudi boste ugovarjali, se bistveno razlikuje
                           od prejšnjih dveh. Očitno ste jo vzeli zelo za res. Tudi podporniki
                           manjšinske vlade in že to ji daje osebno vrednost, da ne rečem poseben
                           čar. Čudi me, priznati moram, da ste nekdanji Demosovi veljaki prevzeli
                           doslej naš besednjak. Govorite zaskrbljeno o usodi delavca, ki vas ni
                           zanimala domala dve leti. Sprašujete se, kam bi deli, potem ko ste pred
                           letom zelo jasno citirali velikega Antona in rekli: "I, kjer ste vzeli".
                           Da ne govorim o tem, da se nekateri sprašujete, ali smo res v Butalah.
                           Seveda smo. Le kdo neki je tam pod kovtrom? Pod tem kovtrom smo, žal, vsi
                           in močno prekratek je, da bi lahko skril vso neumnost, zaplankanost in
                           druge naše nemoči, predvsem pa eno veliko bedo in brezperspektivnost.</p>
                        <p>Rečeno je bilo, da nas je samo 2 milijona. Ja res, ampak smo iz hudiča,
                           to je očitno. Tako kot gospodu Grosu tudi meni ni všeč, da je gospod
                           doktor Drnovšek bil podpisal kot bivši predsednik bivšega Predsedstva
                           bivše SFRJ ukaz o objavi citirane vsebine v tajnem, torej neobjavljenem
                           uradnem, torej neuradnem listu SFRJ. Vse sorte argumentov za in proti
                           gospodu Drnovšku ste navedli. V glavnem se strinjam s tistimi, ki so
                           njemu v prid. Nihče, če se ne motim, pa ni navedel naslednjega, zelo
                           pragmatičnega. Če bi se še tako trudil, bo težko slabši mandatar in
                           predsednik vlade, kot je sedanji. Utegne pa se zgoditi, da bo boljši,
                           celo zelo boljši. Jaz celo verjamem, da bo res. Vredno je poskusiti, mar
                           ne? Hvala lepa.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Tone Partljič.</p>
                     </sp>
                     <sp who="#sp.PartljičTone">
                        <speaker>TONE PARTLJIČ:</speaker>
                        <p>Od mene pričakujete navadno kaj vedrega, ampak tudi to o Butalcih, vendar
                           se moram strinjati s predgovornico, da je današnji pogovor precej
                           drugačen kot prejšnji in svojega poklica dodatnega humorista ne bom
                           sposoben danes tu pred vami pokazati, razen morda v detajlih.</p>
                        <p>Zadnjič sem gospodu Peterletu zunaj povedal, da danes zadnjikrat
                           glasujem, če se sme temu tako reči, proti njemu, kajti, če ga sedaj nismo
                           sposobni vreči, ko so tako v manjšini njegovi pristaši in se ta velika
                           koalicija nasprotna ni sposobna dogovoriti, potem je on od hudiča in bom
                           potem kar lepo z njim držal, ne bom držal, ampak ne bom več glasoval
                           proti njemu in tudi ne vem, kakšen smisel bi še to imelo. Naj med drugim
                           povem tisto, kar danes ni bilo rečeno in seveda ni noben trden argument
                           za glasovanje, verjamem, ampak moram reči, da imamo pred seboj kandidata,
                           ki se marsikomu zdi čudno zakaj, ampak že kar celo leto in več vodi
                           nekako po priljubljenosti med slovenskim narodom. Zato se mi zdi, da tako
                           bianco in da si teh degradacij, ki jih je danes tu poslušal, ne
                           zasluži.</p>
                        <p>Tudi moram reči da to, kar smo sedaj dobili na klop - ta službeni list,
                           ga ne bom poskušal komentirati, vendar ga ne štejem za kaj večji argument
                           kot banane. Moram povedati, da je verjetno ta kredit, ki ga ima gospod
                           Drnovšek pri Slovencih, izvira prav iz teh časov. Mi se dobro spominjamo
                           sej Predsedstva Jugoslavije, kjer smo slišali, da je eden proti ali dva
                           proti in smo vedeli, da je to naš Drnovšek proti in ljudje so tudi tako
                           razumeli.</p>
                        <p>Mislim, da ne bo nobena tragedija, tudi če gospod Drnovšek ne bo
                           izvoljen. Malo večja tragedija morda bo, če bo ostalo, pa tudi to ne bo
                           takšna tragedija - po mojem s tem sploh malo pretiravamo in vedno
                           mislimo, da se bo slovenski narod zrušil - se ne bo. Jaz se gospoda
                           Peterleta ne bojim niti malo, niti njegovega mandatarstva. Moram pa reči,
                           da sem se danes po enem letu in pol, ko se tukaj tako srečujemo vendarle
                           prestrašil tistih, ki ga branijo. Moram reči, da me je stisnilo pri srcu,
                           da poslanec, ki misli, da mora braniti gospoda Peterleta, primerja
                           intelektualce, ki so odšli iz neke politične naveze drugam, s srbskimi
                           klavci v prebarvanih tankih. Če si to Spomenka Hribar, Rudi Šeligo, Tone
                           Peršak, da jih ne naštevam, Dimitrij Rupel zaslužijo, oprostite, tu mi pa
                           sapa zastane. Ko rečete, Drnovšek je poskušal s spremembami, mi pa nismo
                           smeli. Ali je Spomenka smela reči - sprava? Ali je smel Janša svojo reč
                           narediti? Spomnim se, oprostite, vas, gospod Tomšič  se spomnim, da ste
                           tudi poskušali takrat, kaj prej pa ni bilo lahko. Ampak, prosim, teh
                           intelektualcev; ali je Kocbek smel reči kaj bolj kot vi, da smo pobili
                           domobrance, se mi to zdi, nismo smeli, oprostite, vis-a-vis takšnih
                           osebnosti, ki slovenskemu narodu nekaj pomenijo, imajo svoj opus, imajo
                           kaj pokazati, ki bo za zmeraj ostalo. Tu jih primerjati z nekimi srbskimi
                           klavci, tega se bojim. In ko se mi spominjamo nazaj, kako se delimo na
                           protestantizem in protiprotestantizem. Nemogoče, da tako govorimo v
                           parlamentu, kjer je demokracija in bomo glasovali. Po tej logiki so se
                           protestanti in protiprotestanti iztrebljali - ali se bomo mi sedaj
                           začeli, ker se med seboj ne strinjamo? Meni se ne zdi pravično kazati in
                           govoriti - moj kolega iz Maribora, ta leva stran. Ja 'kruce fiks', katera
                           leva stran? Prvič se je stranka zelo premešala, drugič smo bili izvoljeni
                           kakor vi in si ne dovolim več tega maltretiranja, da sem nekakšna druga
                           stran zato,</p>
                        <p>ker sem za Drnovška, vi ste pa za Peterleta. Jaz spoštujem to voljo, da
                           ste za njega.</p>
                        <p>Drnovšku - samo dve stvari bi še rad rekel; Drnovšku očitate, da ni
                           sestavil programa takšnega in česa vse v tem programu ni. Poslušajte, vsi
                           vemo, kaj bi radi, samo nisem prepričan, da lahko s temi ljudmi to
                           speljemo. Vsi smo nekoč pripovedovali tisti vic o bordelu,  kaj je treba
                           menjati, ne bordela pa obrti, treba je menjati tiste, ki tam notri
                           delajo. Jaz mislim, da je to hotel dokazati ravno s tem, da je imenoval
                           nove ljudi in v njegovem predlogu je veliko ljudi iz prejšnje vlade, za
                           katere mi mislimo, da so v redu, tudi jaz osebno in ne vem, zakaj -
                           gospodu Peterletu bi veliko več simpatij imel z njim, če bi zamenjal
                           tiste, za katere je evidentno, ampak se po neki drugi logiki družijo z
                           njim. To je ena stvar.</p>
                        <p>Drugič, gospodu Drnovšku postavljate vprašanja, kaj boš naredil z
                           neenotno vlado. To vprašanje postavimo Peterletu. Kaj boš naredil z
                           vlado, ki je tako v manjšini v parlamentu? To je treba nekomu drugemu
                           postaviti, ne temu, ki misli, da bo te reči poskusil konsolidirati ali
                           jih ne bo. Skratka, danes je zadnja šansa, resna, da zamenjamo vlado, če
                           mislimo, da jo je treba, potem jaz ne bom več glasoval, danes pa bom
                           seveda glasoval za vas. Hvala lepa. Edino obžalujem, za to pa res
                           obžalujem, če bo prejšnja vlada padla, mislim da je res imela velike
                           uspehe v nogometu, potem pa so začeli 'faulat'in ni šlo več naprej.</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Mirko Krajec.</p>
                     </sp>
                     <sp who="#sp.KrajecMirko">
                        <speaker>MIRKO KRAJEC:</speaker>
                        <p>Spoštovani zbor, spoštovani doktor Drnovšek! Pesti sem držal takrat, ko
                           smo pred leti izvolili naše ljudi v predsedstvo SFRJ, vedel sem in
                           spremljal vaše delo, vendar sedaj mi se zastavlja neko vprašanje in bi
                           prosil, da bi mi na to odgovorili. Namreč, mislim si, da ste si postavili
                           nekako svoje sporno izhodišče. Izhodišče ste si postavili v stranki, ki
                           je blokirala toliko dobrih idej, ki smo jih plasirali ven in ena med
                           njimi je še posebno boleča, kar je bilo rečeno pred dvemi ali tremi
                           meseci, to je, da izglasujemo ugovor vesti za rezerviste. Ta zakon bi
                           ogrozil obrambno sposobnost države, po drugi strani. Če nimamo obrambe,
                           tudi nimamo države. Zato vidim, takrat ste se izrecno vse stranke odrekle
                           tega - od komunistov pa tja do krščanskih demokratov, edino te fame se še
                           ni rešila LDS. Druga zadeva me moti, ker sem videl danes navedbe
                           ministrov na straneh v časopisih in s katerimi že naprej sestavljate neki
                           kabinet, ker pa vsi vemo, da se kabinet sestavlja po določenem
                           mandatarstvu. Tako, da ne bi rad, da bi bil nekdo tukaj opeharjen in bi
                           tukaj rad vedel, kakšno je vaše izhodišče. Postavljam si to vprašanje, da
                           bom čisto kratek, sedaj ne vem, kje in kaj zagovarjate in kakšno je vaše
                           izhodišče. Hvala lepa!</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. S tem je lista prijavljenih izčrpana. Za besedo je prosil še
                           predsednik Vlade, gospod Peterle. Prosim!</p>
                     </sp>
                     <sp who="#sp.PeterleAlojz">
                        <speaker>ALOJZ PETERLE:</speaker>
                        <p>Spoštovane poslanke in poslanci, cenjeno predsedstvo, spoštovani doktor
                           Drnovšek. Jaz bi najraje rekel samo - glasujmo, ampak mi le žilica ne da,
                           da ne bi izkoristil svojih pet minut. Nastopil bom na nek način
                           nenavadno, ker tudi vsa ta zadeva teče nenavadno. Vlada kot vlada, kot
                           izvršilni organ oblasti ni dobila ničesar v roke, ne s strani mandatarja
                           formalno, niti s strani vodstva Skupščine in na tak način tudi ne more
                           odgovarjati, kot bi se to spodobilo. V normalnih razmerah, kakor razumem
                           take prilike drugod po svetu, se vlada umakne na posvet, če ne že na
                           sejo, se pripravi na obrambo, pripravi argumente in potem usklajeno in
                           urejeno nastopi. Ker tega pač ni bilo, nastopam samo jaz. To se je
                           zgodilo sedaj že tretjič in kar programsko nismo slišali nič novega,
                           programsko tudi skoraj, da ne bom niti govoril. Dovolite samo nekaj
                           kratkih stavkov.</p>
                        <p>Odklanjam debato o levici, o desnici, z vsemi strašnimi atributi. Strah
                           me je samo, da bi šli nazaj in zato me zanima precej vprašanje, kako
                           naprej. In za naprej, ta naprej bi morala biti naša skupna skrb, morali
                           bi težiti k sodelovanju ne k obvladovanju. Smo v tako občutljivi in
                           zahtevni razvojni fazi, da je za nas nazadovanje že v tem, če stojimo na
                           mestu in mandatarska bolezen nas dobesedno priklepa na ista tla. Kako
                           torej naprej? Tako kot smo tukaj že govorili in kakor smo dokumente
                           razvojne in druge narave že sprejemali, nekateri pa še čakajo na
                           sprejetje. Marsikaj od tega, kar smo tudi danes slišali v razpravi tukaj,
                           je že nekaj časa v Skupščini in ni treba Vlade nagovarjati, da bi začela
                           recimo pripravljati zakon o soupravljanju oziroma o soodločanju.</p>
                        <p>Izgradnja gospodarskega sistema oziroma nadaljevanje izgradnje tega
                           sistema je seveda ključna zadeva, ne pa izključna. Enako je treba naprej
                           nadaljevati izvajanje socialnega programa, ki ga imamo, imamo tudi
                           socialno politiko, ampak o tem ne bom podrobneje govoril. Skleniti je
                           treba socialni pakt, za katerega pri vladi ni nobene ovire, ne more pa
                           seveda, pristajati vlada na nemogoče zahteve, ki gredo preko meja tega,
                           kar ustvarimo skupaj kot država. Če govorimo o gospodarskem sistemu je
                           jasno, da moram tudi jaz ponovno reči nekaj besed o privatizaciji in
                           sanaciji bank. Glede prvega slišim predsednika Skupščine, da je sedaj ta
                           zakon v taki fazi, in da je dosegel tako soglasje, da bi lahko še naprej
                           - bogu hvala, če se to zgodi. Sanacija bank je v pripravi, oziroma vladni
                           resorji so dali že mnenje k prvemu osnutku agencije za sanacijo bank in
                           ta dela sedaj naprej kot neodvisna institucija.</p>
                        <p>Ne bom navajal vsega tega, kar smo, pač pravim, v tej hiši že sprejemali.
                           Ne predstavljam si pa tega koraka ali večjih korakov naprej, če ne bomo
                           ustvarili stabilnih razmer, če ne bomo preprečili nepotrebnih polen pod
                           noge in če ste brali današnje časopise, včeraj je tudi kanadska
                           delegacija, ki se je oglasila v zvezi z urejanjem naših prometnih oziroma
                           cestnih razmer, povedala tisto preprosto resnico - če se boste bodli
                           doma, ne boste imeli zaupanja zunaj. Tuji kapital ne bo zanimal Slovenije
                           in s tem se moram strinjati. Rado se govori, da podpore vladi ni. Tukaj
                           se da zadevo rešiti z dokaj preprostim vprašanjem; kdo ji jo je odtegnil
                           oziroma kdo ji jo je odklonil. To govorijo tisti, ki so podporo vladi
                           odrekli in pravim tisti, ki ponudbe za vstop v vlado, čeprav so jo imeli
                           nekajkrat, niso hoteli izkoristiti. Zato odklanjam inverzijo, da smo mi
                           krivi, ker se nekako nismo priključili ponudbi gospoda Drnovška, do
                           katerega imam spoštljiv odnos in ga želim tudi ohraniti in je tudi veliko
                           pomagal v svojem vmesnem statusu pri nekaterih posebej finančnih
                           vprašanjih in cenim to njegovo sodelovanje in bi rad povedal seveda, da
                           tukaj na to inverzijo res ne želim pristajati. Ni pa edina iz narobe
                           sveta, ki ga poslušamo tukaj.</p>
                        <p>Govori se tudi, da vlada nima večinske podpore, vendar je tudi ta zadeva
                           na nek način relativna. Ne vem, zakaj sicer potem vlada dobiva zaupnice
                           za zaupnico, doslej dve in zakaj gredo nekateri temeljni zakoni skozi to
                           skupščino.</p>
                        <p>Zanimivo je seveda tudi to, da ljudje, ki so že trikrat poskušali
                           reševati vlado na način rušenja, da sedijo še vedno kljub trem poskusom
                           notri in da obljubljenih odstopov ni.</p>
                        <p>Še nekaj besed o imenih v novi vladi. Silno zanimivo zame kot predsednika
                           vlade je, da če je medijem kaj zaupati, da se pojavljata kot nova
                           ministra oz. ministra v tej vladi dva propadla mandatarja. To bo spet
                           zanimiv projekt, da se, tako bi rekel, mandatarji vendar v igro vračajo.
                           Mislim na gospoda Voljča in na gospoda Bavčarja. Ne čudi me, da v
                           programskem nagovoru gospoda Drnovška ni bila omenjena denacionalizacija,
                           kar so ugotovili tudi drugi govorniki, saj si ne predstavljam, da bi z
                           najavljenim ministrom na tem področju, gospodom Bekešem, nekdanjim članom
                           ZK, doživela denacionalizacija kakšne pospeške. In če je res, kar pišejo
                           mediji, potem bo ta vlada zares zelo učinkovita, kajti bral sem v teh
                           seznamih številna imena iz sedanje vlade in če sem jaz res edina ovira in
                           nesreča za to državo, gospodje, volimo čim prej.</p>
                        <p>Še nekaj bi rekel mimogrede, pa to sem že povedal. Nerodno mi je osebno,
                           da se toliko zadev suče okrog mojega imena, ker mi ta pozornost ni
                           posebej v veselje. Počutim se v tej funkciji kot lokostrelec, ki bi moral
                           zadevati v sredo tarče, pa mu nekdo stalno spodmika komolec. Če ste kdaj
                           streljali z lokom, lahko veste, kako to izgleda. Hvala, ker ste me
                           poslušali in prelagam čim prej glasovanje.
                           ...<stage>(Aplavz.)</stage>...</p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. Ali želi gospod Drnovšek še kakšno besedo? Prosim.</p>
                     </sp>
                     <sp who="#sp.DrnovšekJanez">
                        <speaker>DR. JANEZ DRNOVŠEK:</speaker>
                        <p>No vsaka stvar enkrat mine in verjetno bo tudi tole popoldne minilo - to
                           sem si nekajkrat mislil danes.</p>
                        <p>Veliko je bilo vprašanj, veliko razmišljanj, veliko je bilo tudi kritik.
                           Zanimivo, da je bilo kritik zlasti veliko s strani tistih ljudi, za
                           katere menim, da mi očitajo predvsem ta današnji greh, torej da sem se
                           pojavil tukaj kot kandidat za mandatarja. Če se ne bi pojavil, če bi
                           odstopil, se mi zdi, da bi me ta del poslancev, ta isti del poslancev,
                           verjetno zelo hvalil in tudi hvalil mojo preteklost. Sploh je to
                           razmišljanje o levici in o desnici, moram reči, daleč od mojih motivov,
                           daleč od razlogov, zakaj se danes nahajam tukaj za tem pultom.</p>
                        <p>Pol leta so me sedaj zmerjali, da se preveč pogovarjam z desnico in da se
                           približujem desnici. Danes sem poslušal, da je to neke vrste levi udar,
                           kar danes pripravljam, s tem, s to kandidaturo za mandatarja. Pol leta
                           sem poslušal, da ne upam prevzeti tega, da ne upam priti v takle položaj.
                           Kamorkoli sem šel, so me ljudje spraševali, zakaj ne in kdaj. Razmere so
                           vedno slabše, ljudje sprašujejo, torej zakaj? Ali upravičeno taktizirati
                           in čakati do volitev, da sedanja vlada še bolj izgubi v svoji
                           priljubljenosti, da sedanja vlada prevzame še večje breme in še večji del
                           nezadovoljstva. Seveda, veliko bolj udobno bi bilo počakati še šest
                           mesecev in potem izkoristiti ta položaj na volitvah. Vendar mislim, da to
                           ne bi bilo odgovorno in tudi ne mislim, da ne, moralno dejanje. Če torej
                           ponujam danes to svoje mandatarstvo, je to ponudba, ki jo lahko
                           sprejmete, ki jo lahko odklonite. Odgovornost seveda je na vas, sami
                           boste presojali. Mislim, da sem sam svojo odgovornost s tem prevzel na
                           svoj hrbet,</p>
                        <p>ponudil mandatarstvo, ponudil, da se v naslednjih mesecih torej soočim z
                           izjemno težko ekonomsko situacijo.</p>
                        <p>Zakaj program ne obljublja čudežev? Čudežev ni mogoče pričakovati. Bilo
                           bi skrajno neodgovorno, če bi skušal sedaj pridobiti vašo naklonjenost,
                           naklonjenost ljudi s tem, da bi ponujal lahke in hitre izhode v teh
                           mesecih pred volitvami. Vlada bi res to lahko storila. Neodgovoren
                           mandatar oziroma predsednik vlade bi lahko v teh mesecih igral na to
                           karto, da se doseže navidezno izboljšanje. Sedaj vam zagotavljam, da tega
                           ne bom storil in da tega namenoma tudi danes nisem obljubljal. Zavedam se
                           vseh težav, v katerih se je nahajala sedanja vlada, zavedam se, in danes
                           mi je postalo še bolj jasno, kakšne težave me čakajo v tem parlamentu. To
                           nikakor, moram reči, ni privlačna naloga. Vendar program ali pa ekonomska
                           teorija, ekonomski izhodi, ti so poznani. Programi so poznani, veliko se
                           ne razlikujejo. Velika razlika je v tem, ali se izvajajo ali se ne
                           izvajajo oziroma na kakšen način se izvajajo. In kar lahko obljubim, je
                           predvsem poskus, da se bo tak program izvajal pač maksimalno dobro
                           oziroma po svojih, ponujam to izvedbo po svojih močeh in z namenom, da v
                           ekonomski del vlade kadrujem najboljše kadre, ne glede na njihovo
                           strankarsko pripadnost, ljudi, za katere menim, da bi lahko v takšni
                           zaostreni ekonomski situaciji opravili svojo nalogo in ljudi, za katere
                           menim, da jih pri tem ne bodo vodili strankarski interesi ali pa interesi
                           lahkega pristopa k volitvam.</p>
                        <p>Res je, da je nekaj, da bo del vlade tudi rezultat, če bo do tega prišlo,
                           tudi rezultat strankarskega dogovarjanja, vendar tisti del vlade, ki ne
                           bo ekonomsko usmerjen in tudi pri tem drugem delu bi moral prevladovati
                           kriterij sposobnosti, zadostne sposobnosti. Nikdar nisem obravnaval
                           sedanje vlade kritično oziroma nikdar nisem skušal nabirati lahkih točk v
                           javnosti s kritiko sedanje vlade. Skušal sem ji do sedaj in v preteklih
                           mesecih večkrat pomagati in pričakujem podobno sodelovanje, podoben
                           korekten odnos tudi s strani tistih, ki so sicer danes pokazali povsem
                           drugačno sliko. Vendar, če bo do tega prišlo, mislim, da sedaj postaja
                           situacija res takšna, da bo naša strankarska delitev, naša politična
                           razcepljenost vedno bolj nerazumljiva ljudem in vedno težje jo bo
                           zagovarjati.</p>
                        <p>Če skušam na kratko ugotoviti, za to danes ni časa, ni priložnost na
                           sklop vprašanj oziroma lahko bi tudi rekel sklop podtikanj v zvezi z mojo
                           prejšnjo funkcijo v zveznem predsedstvu. Mislim, da so si ljudje o tem
                           ustvarili v veliki meri svoje mnenje in sicer sproti ob takratnih
                           dogodkih. Težko jim ga bodo izbrisali posamični napadi, demagoški napadi,
                           posamična podtikanja. Takrat sem odšel v Beograd sam, brez podpore
                           takratnega političnega esteblišmenta, katerega del nisem bil, ga nisem
                           poznal. Takrat, ko se je pravzaprav marsikdo še udobno kam skril tukaj
                           doma v Sloveniji, v Beogradu pa ni bilo nikogar. Situacije so bile
                           velikokrat kritične, o tem bi moral napisati knjigo. Če po pravici povem,
                           sem jo že začel in če me danes ne boste izvolili, bom imel vsaj
                           priložnost, da te stvari napišem in do konca pojasnim. Velikokrat je bilo
                           treba napraviti kakšen delni kompromis zato, da so se na koncu stvari
                           iztekle tako, kot je bilo najbolje možno.</p>
                        <p>Tudi ta uradni list, o katerem je danes tako vzneseno govoril gospod
                           Gros, je tak primer takšnega kompromisa. Takšnih uradnih listov, s
                           takšnim izrazoslovjem je bilo takrat, leta 1989, veliko povsod. Včasih
                           smo zamenjali kakšen prejšnji, še veliko slabši z boljšim in z današnje
                           perspektive še vedno zelo čudnim. S takratne perspektive seveda ni bil.
                           Vrsta demokratičnih držav ima še danes podobne akte, kot je ta, o katerem
                           je gospod Gros govoril. No, in konkretno je ta uradni list takrat
                           zamenjal nekega drugega, v katerem je bilo razpisovanje izrednih razmer
                           praktično v rokah takratnega partijskega vodstva države, ne predsedstva,
                           in sprememba, ki je bila vnešena v ta uradni list, o katerem je danes
                           govor, je ravno v tem, da se je ta odgovornost oziroma pristojnost vzela
                           partijskemu predsedstvu. Da ne govorim o vrsti drugih dogodkov, da ne
                           govorim o velikih zapletih pred volitvami leta 1990. O zapletih, o
                           katerih je še malo znano, o grožnjah armade, da bo preprečila volitve v
                           Sloveniji in Hrvatski, ob tem da je šlo za zelo zelo zapletene odnose in
                           za zelo zapletene manevre, s katerimi smo skušali takrat preprečiti krizo
                           in intervencijo. Edina osnova za večstrankarski sistem in večstrankarske
                           volitve v takratni Jugoslaviji je bil moj govor v zvezni skupščini v
                           začetku februarja 1990, v katerem sem predstavil, v nasprotju s takratno
                           ustavo, večstrankarski sistem kot osnovo za volitve in ki ga je takrat
                           zvezna skupščina molče sprejela.</p>
                        <p>V nadaljnjih konfliktih z generali sem se vedno skliceval na ta sklep
                           zvezne skupščine, in to je bila edina osnova, s katero smo takrat prešli
                           takratno krizo. Pomilostili smo po dolgotrajnih prizadevanjih takrat vse
                           politične zapornike. Celo leto sem si za to prizadeval, o tem se je malo
                           vedelo. To je bilo v takratni Jugoslaviji, v kakršni sem se takrat jaz
                           znašel, izjemno težka naloga.</p>
                        <p>Nekateri poslanci mi jo očitno ne priznavajo oziroma slabo priznavajo.
                           Priznal mi jo je Svet Evrope s podelitvijo posebnega odlikovanja ob koncu
                           mojega mandata. No, v zvezi z drugimi zadevami v svojem nastopu seveda
                           nisem mogel obseči vseh področij. Govor je bil o kulturi, šolstvu,
                           znanosti. Moram reči, da je Liberalno demokratska stranka, ki ji sedaj
                           predsedujem, dosedaj naredila največ ravno na teh področjih oziroma da
                           ima povsod pripravljene programe in da so pravzaprav ta področja do sedaj
                           bila izrazito prioriteta v tej stranki. Zato sem želel dati posebno
                           pozornost in seveda veliko večjo težo ekonomskim vprašanjem in vsemu, kar
                           je s tem povezano. Nikakor pa to ne pomeni, da bi ta področja v svojem
                           delovanju zanemarjal.</p>
                        <p>S tem bi počasi zaključil. Mislim, da je čas da končamo s tem. Če torej,
                           kot sem že prej povedal, če bo glasovanje pozitivno, računam kljub vsem
                           izrečenim besedam danes na vaše sodelovanje oziroma na konstruktivno
                           razreševanje nastale situacije, če pa ne, pa resnično upam, da se bomo
                           kmalu srečali na volitvah, da se ne boste več tako sklicevali na tiste
                           volitve v povsem drugačnih okoliščinah in na tisto voljo ljudi. Mislim,
                           da je čas, da jo tudi vi preverite. Hvala. <stage>(Aplavz.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala lepa. S tem je razprava zaključena in prehajamo na glasovanje. Po
                           določbah 2. odstavka 111. člena Ustave Republike Slovenije je glasovanje
                           o izvolitvi predsednika vlade tajno. Glasovanje bom v skladu s 6.
                           odstavkom 16. člena začasnega poslovnika vodil sam, pomagal mi bo
                           generalni sekretar Skupščine in trije poslanci, ki jih bomo izvolili v ta
                           namen. Predlagani so naslednji poslanci, in sicer: Slavko Kmetič, Marjan
                           Dvornik in Roman Jakič. Ali so imenovani poslanci tukaj, da jih ne bi
                           volili, če jih ni. Prosim? <stage>(glas bi rad pojasnil - nekdo iz
                              klopi)</stage>. Ja, ne vem o čem, tu gre samo za vprašanje, ja ali ne.
                           Dobro, torej, mislim, da lahko preidemo na glasovanje o tem, torej Slavko
                           Kmetič, Marjan Dvornik in Roman Jakič so.</p>
                        <p>Prosim, ugotovimo najprej navzočnost. Družbenopolitični zbor? <stage>(43
                              prisotnih.)</stage> Zbor občin? <stage>(66 prisotnih.)</stage> In Zbor
                           združenega dela? <stage>(62 prisotnih.)</stage></p>
                        <p>Ugotavljam, da je na podlagi teh izidov seja sklepčna in torej prosim za
                           ta predlog članov volilne komisije.</p>
                        <p>Kdor je za? <stage>(82 poslancev.)</stage> Je kdo proti? <stage>(5
                              poslancev.)</stage> Se je kdo vzdržal? Glasujemo o izvolitvi
                           tričlanske volilne komisije, za katero so predlagani Slavko Kmetič,
                           Marjan Dvornik in Roman Jakič. Dobro, torej.</p>
                        <p>Kdo je za? <stage>(196 poslancev.)</stage> Precejšnja razlika res.  Je
                           kdo proti? <stage>(1 poslanec.)</stage> Se je kdo vzdržal? <stage>(2
                              poslanca.)</stage></p>
                        <p>Ugotavljam, da je volilna komisija v sestavi Slavko Kmetič, Marjan
                           Dvornik in Roman Jakič izvoljena.</p>
                        <p>Torej glasujemo na običajen način, ki smo ga pravzaprav že vajeni, kar je
                           postalo že rutina. Torej, ta komisija pride v sobo 103.</p>
                     </sp>
                     <stage type="time">(Seja je bila <time to="1992-04-22T22:10:00"
                           xml:id="stage.t.2">prekinjena ob 20.10 uri</time> in se je <time
                           from="1992-04-22T20:46:00" xml:id="stage.t.3">nadaljevala ob 20.46
                           uri</time>.)      </stage>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Spoštovani! Nadaljujemo sejo. Preberem poročilo o izidu glasovanja o
                           izvolitvi predsednika Vlade Republike Slovenije.</p>
                        <p>Glasovanje je potekalo 22. aprila 1992 v Skupščini Republike Slovenije.
                           Glasovanja se je udeležilo 210 poslancev. Oddanih je bilo 208 glasovnic,
                           neveljavnih glasovnic ni bilo. za kandidata Janeza Drnovška je glasovalo
                           126 poslancev. <stage>(Aplavz.)</stage>  </p>
                        <p>Komisija v sestavi France Bučar, Marko Herman, Slavko Kmetič, Marjan
                           Dvornik in Roman Jakič ugotavlja, da je bil dr. Janez Drnovšek izvoljen
                           za predsednika vlade, ker je dobil večino glasov vseh poslancev, kot to
                           določa prvi odstavek 116. člena ustave Republike Slovenije.</p>
                        <p/>
                        <p>Prosim, seja še ni končana.</p>
                        <p>Preden preidemo na točko o odobritvi zapisnika, je prosil za besedo Rudi
                           Šeligo, ki bi rad dal neko izjavo v zvezi z vojno v Bosni.</p>
                     </sp>
                  </div>
                  <div ana="#PAR.TDR">
                     <sp who="#sp.ŠeligoRudi">
                        <speaker>MAG. RUDI ŠELIGO:</speaker>
                        <p>Spoštovani! Po podatkih, ki prihajajo v zadnjih urah iz Bosne in
                           Hercegovine se razmere dramatično poslabšujejo. Vojna dobiva neslutene
                           razsežnosti, število ranjenih in mrtvih narašča takorekoč iz minute v
                           minuto. Na katastrofo kažejo grozljive slike današnjega popoldneva,
                           predvsem v Ilidži in Sarajevu. Predlagam, da za hip prekinemo svoje,
                           torej naše vendarle precej lahkotnejše polemike in se zamislimo nad
                           požarom tik nad našo južno mejo.</p>
                        <p>PREDLAGAM POSLANKAM IN POSLANCEM, DA NAŠA SLOVENSKA  SKUPŠČINA NASLOVI
                           NAJOSTREJŠI <title>APEL NA REPUBLIKO SRBIJO</title>, MILOŠEVIĆA IN BIVŠO
                           JUGOSLOVANSKO ARMADO, DA NEMUDOMA, NE DO 29.4., USTAVIJO ABSURDNO
                           UNIČEVANJE NA TLEH SUVERENE DRŽAVE,</p>
                        <p>ki smo jo priznali tudi mi, to je na tleh</p>
                        <p>BOSNE IN HERCEGOVINE.</p>
                        <p>Hvala. <stage>(Aplavz.)</stage></p>
                     </sp>
                     <sp who="#sp.BučarFrance">
                        <speaker>PREDSEDNIK DR. FRANCE BUČAR:</speaker>
                        <p>Hvala. Iz vašega aplavza posnemam, da je ta predlog z aklamacijo
                           sprejet.</p>
                     </sp>
                  </div>
                  <div ana="#PAR.TDR" n="2">
                     <sp who="#sp.BučarFrance">
                        <p>Prehajamo na</p>
                        <p>
                           <title>2. TOČKO DNEVNEGA REDA - ODOBRITEV ZAPISNIKA 32. SKUPNE
                              SEJE</title>.</p>
                        <p>Želi kdo o tem razpravljati? V kolikor ne, dajem zapisnik na
                           glasovanje.</p>
                        <p>Kdo je za? <stage>(106 poslancev.)</stage> Je kdo proti? <stage>(1
                              poslanec.)</stage> Se je kdo vzdržal? <stage>(8
                           poslancev.)</stage></p>
                        <p>Ugotavljam, da je zapisnik zadnje seje sprejet.</p>
                     </sp>
                  </div>
                  <div ana="#PAR.TDR" n="3">
                     <sp who="#sp.BučarFrance">
                        <p>Glede na izid glasovanja o konstruktivni nezaupnici sledi, da je
                           postala</p>
                        <p>
                           <title>3. TOČKA DNEVNEGA REDA RAZPRAVA O INTERPELACIJI O DELU IN
                              ODGOVORNOSTI MINISTRA ZA ZUNANJE ZADEVE DR. DIMITRIJA RUPLA</title>
                        </p>
                        <p>brezpredmetna glede na to, da je glede na tak volilni izid o novem
                           mandatarju vsa vlada avtomatično v razrešnici.</p>
                        <p>Hvala lepa. In s tem je dnevni red  seje izčrpan. Zaključujem sejo.      
                              </p>
                     </sp>
                     <stage type="time">(Seja je bila <time to="1992-04-22T20:50:00"
                           xml:id="stage.t.4">končana 22. aprila 1992 ob 20.50 uri</time>.)</stage>
                  </div>
               </div>
            </div>
         </div>
      </body>
   </text>
</TEI>
