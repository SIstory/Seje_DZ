<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Evidenca zapisa seje</title>
            <title>Skupščina Republike Slovenije</title>
            <title>Mandat: 5.5.1990 - 23.12.1992</title>
            <title>ZBOR ZDRUŽENEGA DELA</title>
            <title>25. seja (17. in 18.7.1991)</title>
            <title>Elektronska izdaja</title>
            <editor>Državni zbor Republike Slovenije</editor>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Andrej Pančur</persName>
               <resp>Pretvorba iz HTML v TEI</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:</idno>
            <pubPlace>http://www.sistory.si/SISTORY:ID:</pubPlace>
            <pubPlace>https://github.com/SIstory/Seje_DZ/tree/master/</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/">Creative Commons Priznanje avtorstva 4.0 International licenco</ref>
               </p>
            </availability>
            <date when="2015-08-17+02:00"/>
         </publicationStmt>
         <sourceDesc>
            <biblStruct>
               <analytic>
                  <idno>viewns_Z7_J9KAJKG10O16B0I5G397E100G5_:form1:j_id_jsp_1830645893_68</idno>
                  <title>ZBOR ZDRUŽENEGA DELA</title>
                  <title>25. seja</title>
               </analytic>
               <monogr>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
                  <imprint>
                     <publisher>Državni zbor Republike Slovenije</publisher>
                     <date>(17. in 18.7.1991)</date>
                  </imprint>
               </monogr>
               <ref target="https://www.dz-rs.si/wps/portal/Home/deloDZ/seje/evidenca?mandat=0&amp;type=sz&amp;uid=02EB88F199707943C1257C550025FB1A">(<date>2015-08-14</date>)</ref>
            </biblStruct>
            <biblFull>
               <titleStmt>
                  <title>Evidenca zapisa seje</title>
                  <title>Skupščina Republike Slovenije</title>
                  <title>Mandat: 5.5.1990 - 23.12.1992</title>
               </titleStmt>
               <publicationStmt>
                  <publisher>Državni zbor Republike Slovenije</publisher>
                  <availability status="free">
                     <licence target="http://creativecommons.org/publicdomain/mark/1.0/"
                              xml:lang="slv">Avtorske pravice so potekle, delo je v javni
                                        domeni.</licence>
                     <licence target="http://creativecommons.org/publicdomain/mark/1.0/"
                              xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
                            infrastrukturnega programa Inštituta za novejšo zgodovino</p>
         </projectDesc><xi:include xmlns:xi="http://www.w3.org/2001/XInclude" href="taxonomy.xml"/></encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
      </profileDesc>
      <revisionDesc>
         <change when="2015-08-17">
            <name>Andrej Pančur</name>: preveril, dopolnil in dokončal kodiranje<list>
               <item>//front//*</item>
               <item>//div/@ana</item>
               <item>//stage</item>
               <item>//head</item>
               <item>//castList</item>
               <item>//docDate</item>
            </list>
         </change>
         <change when="2015-08-17+02:00">
            <name>Andrej Pančur</name>: konverzija docx2tei </change>
      </revisionDesc>
   </teiHeader>
   <text>
      <front>
         <div type="contents">
            <head>VSEBINA</head>
            <list type="simple">
               <head>ZBOR ZDRUŽENEGA DELA</head>
               <head>25. seja - 17. in 18. julij 1991</head>
               <item><list type="ordered">
               <head>PRED DNEVNIM REDOM:</head>
               <item n="1">Ugotavljanje prisotnosti delegatov ......................  1</item>
               <item n="2">Določitev dnevnega reda .................................  1<list type="simple">
                  <head>GOVORNIKI:</head>
                  <item>Anka Osterman ........................................... 2</item>
                  <item>Jožica Puhar ............................................ 3</item>
                  <item>dr. Jože Arzenšek ....................................... 3</item>
                  <item>Davorin Bizjak .......................................... 6</item>
                  <item>Marija Lončar ........................................... 7</item>
                  <item>Vlado Puc ............................................... 8</item>
                  <item>dr. Jože Arzenšek ....................................... 8</item>
                  <item>Roman Jakič ............................................. 9</item>
                  <item>Vilijem Mak ............................................. 9</item>
                  <item>Franc Ban ............................................... 10</item>
                  <item>Andrej Muren ............................................ 11</item>
                  <item>mag. Franc Perko ........................................ 11</item>
                  <item>Miha Jazbinšek .......................................... 12</item>
                  <item>Andrej Šter ............................................. 13</item>
                  <item>Rudi Moge ............................................... 13</item>
                  <item>Tatjana Prešeren ........................................ 14</item>
                  <item>Štefan Lebar ............................................ 15</item>
                  <item>Rudi Moge ............................................... 16</item>
                  <item>Jože Zupančič ........................................... 16</item>
                  <item>Tatjana Prešeren ........................................ 17</item>
                  <item>mag. Angelca Žerovnik ................................... 17</item>
                  <item>Vilijem Sekereš ......................................... 18</item>
                  <item>Štefan Lebar ............................................ 18</item>
               </list></item>
               </list>
                  </item>
               <item><list type="ordered">
               <head>DNEVNI RED:</head>
               <item n="1">Odobritev osnutkov zapisnikov 21. in 22. seje zbora ....................................... 19</item>
               <item n="2">Usklajevanje zakonodajih faz v zvezi z:<list type="ordered">
                  <item>- osnutkom obrtnega zakona .............................. 19</item>
                  <item>- predlogom za izdajo zakona o registraciji dejavnosti zasebnikov z osnutkom zakona ............... 19</item>
                  <item>- predlogom za izdajo zakona o gostinski dejavnosti, z osnutkom zakona ......................... 19</item>
               </list><list type="simple">
                  <head>GOVORNIKI:</head>
                  <item>Vlado Puc ............................................... 20</item>
                  <item>Marko Podrekar .......................................... 20</item>
                  <item>Irena Dobrovc - Tatalović ............................... 21</item>
                  <item>Vlado Puc ............................................... 22</item>
                  <item>Irena Dobrovc - Tatalović ............................... 22</item>
                  <item>Roman Jakič ............................................. 23</item>
                  <item>Bogo Rogina ............................................. 23</item>
                  <item>Jože Zupančič ........................................... 24</item>
                  <item>Vlado Puc ............................................... 24</item>
                  <item>Anka Osterman ........................................... 24</item>
                  <item>Davorin Bizjak .......................................... 25</item>
                  <item>Leopold Drame ........................................... 25</item>
                  <item>Irena Dobrovc-Tatalović .................................25</item>
               </list></item>
               <item n="3">Ukrepi na področju gospodarstva, splošne in skupne porabe po agresiji na Republiko Slovenijo ............... 26<list type="simple">
                  <head>GOVORNIKI:</head>
                  <item>Bogo Rogina ............................................ 26</item>
                  <item>Roman Jakič ............................................. 27</item>
                  <item>Jože Zupančič ........................................... 27</item>
                  <item>Jožica Puhar ............................................ 28</item>
                  <item>Franc Ban ............................................... 28</item>
                  <item>dr. Jože Arzenšek ....................................... 29</item>
                  <item>Vlado Puc ............................................... 30</item>
                  <item>Bogo Rogina ............................................. 30</item>
                  <item>Stanislav Brglez ........................................ 31</item>
                  <item>Zdravko Zabukovec ....................................... 32</item>
                  <item>Ivan Dretnik ............................................ 32</item>
                  <item>Igor Umek ............................................... 33</item>
                  <item>Izidor Rejc ............................................. 36</item>
                  <item>mag. Franc Perko ........................................ 38</item>
               </list></item>
               <item n="4">Predlog za izdajo zakona o pokojninskem in invalidskem zavarovanju ................................. 41<list type="simple">
                  <head>GOVORNIKI:</head>
                  <item>Dejan Murko ............................................. 41</item>
                  <item>Andrej Muren ............................................ 42</item>
                  <item>Stanko Hvale ............................................ 45</item>
                  <item>Roman Jakič ............................................. 46</item>
                  <item>Anka Osterman ........................................... 47</item>
                  <item>Jože Zupančič ........................................... 49</item>
                  <item>dr. Jože Arzenšek ....................................... 50</item>
                  <item>Zdravko Zabukovec ....................................... 51</item>
               </list></item>
               <item n="5">Predlog za izdajo zakona o praznikih in dela prostih dnevih v Republiki Sloveniji, z osnutkom  zakona .................................................. 51<list type="simple">
                  <head>GOVORNIKI:</head>
                  <item>Zdravko Zabukovec ....................................... 52</item>
                  <item>mag. Angelca Žerovnik ................................... 52</item>
                  <item>Andrej Muren ............................................ 53</item>
                  <item>Roman Jakič ............................................. 53</item>
                  <item>Jože Zupančič ........................................... 53</item>
                  <item>mag. Angelca Žerovnik ................................... 54</item>
                  <item>Peter Starc ............................................. 54</item>
                  <item>Marija Lončar ........................................... 55</item>
                  <item>Leopold Drame ........................................... 55</item>
                  <item>Ivo Daneu ............................................... 56</item>
                  <item>Marjan Starc ............................................ 57</item>
                  <item>dr. Jože Arzenšek ....................................... 58</item>
                  <item>Andrej Šter ............................................. 58</item>
                  <item>mag. Franc Avberšek ..................................... 59</item>
                  <item>Davorin Bizjak .......................................... 60</item>
               </list></item>
               <item n="6">Predlog za izdajo zakona o gospodarskih javnih službah, z osnutkom zakona .............................. 60<list type="simple">
                  <head>GOVORNIKI:</head>
                  <item>Miha Jazbinšek .......................................... 61</item>
                  <item>Anka Osterman ........................................... 63</item>
                  <item>mag. Franc Perko ........................................ 63</item>
                  <item>mag. Franc Avberšek ..................................... 64</item>
                  <item>Rudi Moge ............................................... 64</item>
                  <item>Miha Jazbinšek .......................................... 64</item>
                  <item>mag. Franc Perko ........................................ 66</item>
               </list></item>
                  </list>
                  <list type="ordered">
               <head>Nadaljevanje 25. seje Zbora združenega dela dne 18. junija 1991:</head>
               <item n="7">Ugotavljanje prisotnosti delegatov ...................... 66</item>
               <item n="8">Pobude, predlogi in vprašanja delegatov ................. 66</item>
               <item n="9">Predlog za izdajo zakona o zdravstveni dejavnosti, z osnutkom zakona ....................................... 67<list type="simple">
                  <head>GOVORNIKI:</head>
                  <item>dr. Jože Arzenšek ....................................... 67</item>
                  <item>dr. Janez Remškar ....................................... 69</item>
                  <item>dr. Anton Židanik ....................................... 72</item>
                  <item>dr. Irena Keber ......................................... 74</item>
                  <item>dr. Primož Rode ......................................... 74</item>
                  <item>Valentin Prelovec ....................................... 76</item>
                  <item>dr. Janez Remškar ....................................... 78</item>
                  <item>Majda Oblak ............................................. 78</item>
                  <item>dr. Janez Remškar ....................................... 79</item>
                  <item>Tatjana Prešeren ........................................ 79</item>
                  <item>Ivan Dretnik ............................................ 80</item>
                  <item>Davorin Bizjak .......................................... 80</item>
                  <item>Anka Osterman ........................................... 81</item>
                  <item>Ivo Daneu .............................................. 82</item>
                  <item>dr. Marija Mencej ....................................... 83</item>
                  <item>dr. Janez Remškar ....................................... 84</item>
                  <item>dr. Jože Arzenšek ....................................... 84</item>
                  <item>dr. Anton Židanik ....................................... 86</item>
               </list></item>
               <item n="10">Predlog za izdajo zakona o zdravstvenem varstvu in zdravstvenem zavarovanju, z osnutkom zakona ............ 86<list type="simple">
                  <head>GOVORNIKI:</head>
                  <item>dr. Jože Arzenšek ..................................... 87</item>
                  <item>dr. Janez Remškar ..................................... 90</item>
                  <item>dr. Anton Židanik ..................................... 91</item>
                  <item>Ivan Dretnik .......................................... 93</item>
                  <item>Peter Starc ........................................... 94</item>
                  <item>Majda Oblak ........................................... 94</item>
                  <item>Andrej Muren .......................................... 95</item>
                  <item>Anka Osterman ......................................... 95</item>
                  <item>dr. Marija Mencej ..................................... 97</item>
               </list></item>
               <item n="11">Predlog za izdajo zakona o lekarniški dejavnosti, z osnutkom zakona ..................................... 98<list type="simple">
                  <head>GOVORNIK:</head>
                  <item>dr. Jože Arzenšek ..................................... 98</item>
               </list></item>
               <item n="12">Soglasje k statutarnem sklepu Univerze v Mariboru .....  98</item>
               <item n="13">Obravnava poročila Mandatno-imunitetne komisije Zbora združenega dela ................................. 99<list type="simple">
                  <head>GOVORNIKI:</head>
                  <item>Jože Studenčnik ....................................... 99</item>
                  <item>Zdravko Zabukovec ..................................... 100</item>
                  <item>Bogo Rogina ........................................... 100</item>
                  <item>Barbara Zupanc ........................................ 100</item>
                  <item>Andrej Šter ........................................... 101</item>
                  <item>Jože Zupančič ......................................... 102</item>
                  <item>Jože Studenčnik ....................................... 103</item>
                  <item>Zdravko Zabukovec ..................................... 103</item>
                  <item>dr. Anton Židanik ..................................... 104</item>
                  <item>Franc Ban ............................................. 104</item>
                  <item>Bogo Rogina ........................................... 105</item>
                  <item>Peter Starc ........................................... 105</item>
                  <item>Rudi Moge ............................................. 106</item>
                  <item>mag. Franc Perko ...................................... 107</item>
                  <item>Andrej Šter ........................................... 107</item>
               </list></item>
               <item n="14">Pobude, predlogi in vprašanja delegatov - nadaljevanje točke .................................... 108<list type="simple">
                  <head>GOVORNIK:</head>
                  <item>Franc Avberšek ........................................ 108</item>
                  <item>Franc Avberšek ........................................ 111</item>
               </list></item>
               <item n="15">Seznam govornikov ..................................... II/1</item>
               <item n="16">Priloga: zapisnik seje ............................... III/1</item>
               </list>
               </item>
            </list>
         </div>
         <div>
            <head>SEZNAM GOVORNIKOV</head>
            <head>ZBOR ZDRUŽENEGA DELA 25. seja - 17. in 18. julija 1991</head>
            <castList>
               <castItem><actor xml:id="sp.ArzenšekJože">Arzenšek dr. Jože</actor> ............. 3, 8, 29, 50, 58, 67, 84, 87, 98</castItem>
               <castItem><actor xml:id="sp.AvberšekFranc">Avberšek mag. Franc</actor> ........................... 59, 64, 108, 111</castItem>
               <castItem><actor xml:id="sp.BanFranc">Ban Franc</actor> .......................................... 10, 28, 104</castItem>
               <castItem><actor xml:id="sp.BizjakDavorin">Bizjak Davorin</actor> ................................... 6, 25, 60, 80</castItem>
               <castItem><actor xml:id="sp.BrglezStanislav">Brglez Stanislav</actor> ............................................ 31</castItem>
               <castItem><actor xml:id="sp.DaneuIvo">Daneu Ivo</actor> ............................................... 56, 82</castItem>
               <castItem><actor xml:id="sp.Dobrovc-TatalovićIrena">Dobrovc-Tatalović Irena</actor> ............................. 21, 22, 25</castItem>
               <castItem><actor xml:id="sp.DrameLeopold">Drame Leopold</actor> ........................................... 25, 55</castItem>
               <castItem><actor xml:id="sp.DretnikIvan">Dretnik Ivan</actor> ........................................ 32, 80, 93</castItem>
               <castItem><actor xml:id="sp.HvaleStanko">Hvale Stanko</actor> ................................................ 45</castItem>
               <castItem><actor xml:id="sp.JakičRoman">Jakič Roman</actor> .................................. 9, 23, 27, 46, 53</castItem>
               <castItem><actor xml:id="sp.JazbinšekMiha">Jazbinšek Miha</actor> ...................................... 12, 61, 64</castItem>
               <castItem><actor xml:id="sp.KeberIrena">Keber dr. Irena</actor> ............................................. 74</castItem>
               <castItem><actor xml:id="sp.LebarŠtefan">Lebar Štefan</actor> ............................................ 15, 18</castItem>
               <castItem><actor xml:id="sp.LončarMarija">Lončar Marija</actor> ............................................ 7, 55</castItem>
               <castItem><actor xml:id="sp.MakVilijem">Mak Vilijem</actor> .................................................. 9</castItem>
               <castItem><actor xml:id="sp.MencejMarija">Mencej dr. Marija</actor> ....................................... 83, 97</castItem>
               <castItem><actor xml:id="sp.MogeRudi">Moge Rudi</actor> ...................................... 13, 16, 64, 106</castItem>
               <castItem><actor xml:id="sp.MurenAndrej">Muren Andrej</actor> .................................... 11, 42, 53, 95</castItem>
               <castItem><actor xml:id="sp.MurkoDejan">Murko Dejan</actor> ................................................. 41</castItem>
               <castItem><actor xml:id="sp.OblakMajda">Oblak Majda</actor> ............................................. 78, 94</castItem>
               <castItem><actor xml:id="sp.OstermanAnka">Osterman Anka</actor> ............................ 2, 24, 47, 63, 81, 95</castItem>
               <castItem><actor xml:id="sp.PerkoFranc">Perko mag. Franc</actor> ........................... 11, 38, 63, 66, 107</castItem>
               <castItem><actor xml:id="sp.PodrekarMarko">Podrekar Marko</actor> .............................................. 20</castItem>
               <castItem><actor xml:id="sp.PrelovecValentin">Prelovec Valentin</actor> .......................................... 76</castItem>
               <castItem><actor xml:id="sp.PrešerenTatjana">Prešeren Tatjana</actor> .................................... 14, 17, 79</castItem>
               <castItem><actor xml:id="sp.PucVlado">Puc Vlado</actor> .................................... 8, 20, 22, 24, 30</castItem>
               <castItem><actor xml:id="sp.PuharJožica">Puhar Jožica</actor> ............................................. 3, 28</castItem>
               <castItem><actor xml:id="sp.RejcIzidor">Rejc Izidor</actor> ................................................. 36</castItem>
               <castItem><actor xml:id="sp.RemškarJanez">Remškar dr. Janez</actor> ........................... 69, 78, 79, 84, 90</castItem>
               <castItem><actor xml:id="sp.RodePrimož">Rode dr. Primož</actor> ............................................. 74</castItem>
               <castItem><actor xml:id="sp.RoginaBogo">Rogina Bogo</actor> ............................... 23, 26, 30, 100, 105</castItem>
               <castItem><actor xml:id="sp.SekerešVilijem">Sekereš Vilijem</actor> ............................................. 18</castItem>
               <castItem><actor xml:id="sp.StarcMarjan">Starc Marjan</actor> ................................................ 57</castItem>
               <castItem><actor xml:id="sp.StarcPeter">Starc Peter</actor> ........................................ 54, 94, 105</castItem>
               <castItem><actor xml:id="sp.StudenčnikJože">Studenčnik Jože</actor> ........................................ 99, 103</castItem>
               <castItem><actor xml:id="sp.ŠterAndrej">Šter Andrej</actor> ................................... 13, 58, 101, 107</castItem>
               <castItem><actor xml:id="sp.UmekIgor">Umek Igor</actor> ................................................... 33</castItem>
               <castItem><actor xml:id="sp.ZabukovecZdravko">Zabukovec Zdravko</actor> ......................... 32, 51, 52, 100, 103</castItem>
               <castItem><actor xml:id="sp.ZupancBarbara">Zupanc Barbara</actor> ............................................. 100</castItem>
               <castItem><actor sameAs="sp.ZupančičJože">Zupančič Jože</actor> ...........................16, 24, 27, 49, 53, 102</castItem>
               <castItem><actor xml:id="sp.ŽerovnikAngelca">Žerovnik mag. Angelca</actor> ............................... 17, 52, 54</castItem>
               <castItem><actor xml:id="sp.ŽidanikAnton">Židanik dr. Anton</actor> .............................. 72, 86, 91, 104</castItem>
            </castList>
         </div>
      </front>
      <body>
         <div>
            <head>ZBOR ZDRUŽENEGA DELA</head>
            <div>
               <head>25. seja</head>
               <docDate>(17. in 18.7.1991)</docDate>
               <castList>
                  <castItem><roleDesc>Predsedoval</roleDesc>: <actor xml:id="sp.ZupančičJože">JOŽE ZUPANČIČ</actor>, <role>predsednik Zbora združenega dela</role></castItem>
               </castList>
               <stage>Seja se je pričela ob 10.20. uri</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Spoštovane poslanke, poslanci, dragi gostje! Pričenjam 25. sejo Zbora združenega dela in tudi prvo sejo Zbora združenega dela po vojni v Sloveniji.</p>
                  <p>Sejo sem sklical na podlagi 31. člena začasnega poslovnika Skupščine Republike Slovenije. Na današnji seji je prisotnih 54 poslancev, 11 se jih je opravičilo, tako da zbor lahko normalno dela.</p>
                  <p>Mi bi v tem prvem delu opravili samo ugotovitev. Ugotovili smo tako in tako koliko vas je sedaj tu prisotnih in posredoval bi vam še dvoje obvestil.</p>
                  <p>Prvo obvestilo. Na današnjo sejo smo glede na dnevni red, ki ga imamo in ste ga prejeli z vabilom, vabili tudi predstavnike Izvršnega sveta, Gospodarske zbornice, Zveze društev upokojencev, Zveze društev pedagoških delavcev, Skupnosti pokojninskega in invalidskega zavarovanja v Republiki Sloveniji, Zveze zdravniških društev Slovenije, Združenja lekarn, Univerze v Mariboru in sindikate na ravni Republike Slovenije.</p>
                  <p>Drugo obvestilo. Ob 10.30 uri bomo imeli skupno zasedanje vseh treh zborov, na katerem bomo poslušali uvodno obrazložitev k aktom, ki jih je v obravnavo na današn ji seji predložil Izvršni svet. Uvod bo podal podpredsednik Izvršnega sveta Skupščine Republike Slovenije Matija Malešič. Njegovo uvodno obrazložitev bomo poslušali še pred sprejemanjem dnevnega reda z namenom, da se seznanimo tudi s postopki javne obravnave nekaterih od teh zakonov, ki jih načrtuje Izvršni svet Skupščine Republike Slovenije.</p>
                  <p>V nadaljevanju bomo imeli še skupno sejo, tako da bomo po vsej verjetnosti dobro uro v veliki dvorani Skupščine Republike Slovenije. Po teh dveh sejah bomo imeli odmor in kosilo. Mi bomo prvi na vrsti in vas lepo prosim, da se dogovorimo - sedaj ne vem, kdaj bo točno zaključek obeh sej: dobili se bomo dobre tričetrt ure po zasedanju tu v teh prostorih, ker imamo veliko dela.</p>
                  <p>Prehajamo na sprejemanje dnevnega reda. Nekateri poslanci ste že povedali, da bi radi imeli nekatere razširitve, to se pravi, da bomo imeli kar nekaj časa opraviti s samim dnevnim redom, potem pa bomo nadaljevali z dnevnim redom kot je. Najprej k zakonu s šolskega področja, potem pa k pokojninskemu, medtem pa bomo videli, kako bo z zdravstvenim paketom. Zdi se, da bomo dejansko delali dva dni skupaj. Lahko smo seveda zelo racionalni, tako kot znamo biti v tem zboru, bomo pa videli, kako bo.  Toliko za uvod, sedaj pa bi počasi šli v veliko dvorano na dve seji, potem pa prosim, da res pridete kmalu nazaj. Hvala.</p>
               </sp>
               <stage>/Seja je bila prekinjena ob 10.22 uri in se je nadaljevala ob 13.17. uri/</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Prisotnih nas je 44. Skoraj neverjetno, da nas je bilo prej precej več.</p>
                  <p>Najprej imamo nalogo, da sprejmemo DNEVNI RED, in sicer s pisnim predlogom dnevnega reda, ki ste ga prejeli. Seveda je tu nekaj dopolnitev, in sicer zlasti v zvezi s fazami sprejemanja.</p>
                  <p>Izvršni svet Skupščine Republike Slovenije je predlagal, da Skupščina Republike Slovenije obravnava na podlagi 2. odstavka 265. člena poslovnika Skupščine Republike Slovenije predlog za izdajo zakona o pokojninskem in invalidskem zavarovanju, z osnutkom zakona. To je, da se združita obravnava prve in druge faze zakonodajnega postopka. Odbor za delo, zaposolovanje in socialno politiko in Komisija za vprašanja invalidov predlagata trofazni postopek. Glede na to, da je zakon izredno pomemben in obsežen, je treba javno obravnavo temeljito opraviti. Zakonodajnopravna komisija ni nasprotovala združitvi prve in druge faze zakonodajnega postopka.</p>
                  <p>Slišali ste ekspoze gospoda Matije Malešiča, ki se je v svojem referatu tudi zavzel, da opravimo prvo in drugo fazo skupaj.</p>
                  <p>Odpiram razpravo v zvezi s tem predlogom.</p>
                  <p>Kdo želi razpravljati? Gre za predlog za izdajo zakona o pokojninskem in invalidskem zavarovanju z osnutkom zakona.  Gospa Ostermanova.</p>
               </sp>
               <sp>
                  <speaker>ANKA OSTERMAN:</speaker>
                  <p>Hvala za besedo. Jaz bi izkoristila to priložnost in razpravljala o načinu sprejemanja zakona o pokojninskem in invalidskem zavarovanju, o zdravstvenih zakonih in pa o gospodarskih javnih službah.</p>
                  <p>Povsod je namreč predlagano, da sprejmemo predlog za izdajo zakona z osnutkom; to pomeni združitev dveh faz. Mislim, da je zakon o pokojninskem, tako kot vsa zdravstvena dejavnost, pomemben v bistvu za slehernega državljana Slovenije in da ureja tako temeljna vprašanja vsakega posameznika in potem nas kot celote. In ker naj bi bila zakonodaja sprejeta nekje do 1.1.1992, ko bi jo zečli postopoma uporabljati, se mi zdi, da ni nobenega razloga, da bi jo sprejemali na tak način. Nasprotno, lahko škodimo. Imamo že nekaj izkušenj, ko smo nekoliko hiteli z zakoni, da smo jih potem zelo hitro popravljali. Pa če pri tem pomislim še na davčno zakonodajo, se mi zdi, da je tisto zakonodajo lažje popravljati, kot pa to, ki ureja tako pomembna življanjska vprašanja ljudi. Zato predlagam, da se držimo trifaznega postopka, tako kot v glavnem vsa strokovna telesa predvidevajo in zahtevajo. Zakonodajnopravna komisija res ni nasprotovala, vendar pa tudi predlagala ni. Tako da se mi zdi, da je to vendarle treba imeti v vidu, da se nas najbrž večina le nagiba za to, da bi zakone sprejemali po normalnem postopku. Enako se mi zdi pomembno pod 8. točko: Predlog za izdajo zakona o gospodarskih javnih službah, z osnutkom zakona. Tu je toliko novih stvari in tako pomembnih stvari, da prav tako ne predlagam združitve, sem si pa dovolila vse naenkrat predlagati, da ne bi bilo treba večkrat razpravljati.</p>
                  <p>Torej predlagam, da se držimo rednega trifaznega postopka za vse te zakone. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi še kdo razpravljati?  Gospa Puharjeva; po novem je zdaj uradno ministrica za delo.</p>
               </sp>
               <sp>
                  <speaker>JOŽICA PUHAR:</speaker>
                  <p>Hvala lepa. Spoštovano predsedstvo, spoštovani poslanci! Jaz sem bila navzoča tudi na razpravi Odbora za delo, socialno politiko, ko smo o tem razpravljali. Nekateri argumenti, da predlagamo tak postopek kot ga predlagamo, to se pravi združitev prve in druge faze predloga za izdajo zakona in pa osnutka, so predvsem v tem, da smo - govorim predvsem o zakonu za invalidsko in pokojninsko zavarovanje, ne govorim sedaj o drugih zakonih - ta tekst z vsemi elementi pripravljali v precej široki populaciji bi lahko rekla. Imeli smo komisijo, mnogo stvari smo razpravljali že tekoče, obravnavali celo vrsto predlogov in odlaganje oz. spreminjanje postopka pomeni verjetno tudi to, da bi imeli velike zadrege zakon potem uveljaviti s 1.1. Je pa po vsej verjetnosti vprašljivo, ali je smiselno tak zakon uvajati v prakso v sredini leta. Strinjam se s tistimi pomisleki, da je težko amandmajsko popravljati tak obsežen zakon, vendar, če organiziramo razpravo relativno ustrezno,  če se angažiramo pri vseh obravnavah tako preko Skupnosti pokojninsko invalidskega zavarovanja kot tudi prek izvršnih svetov, mislim, da smo stvari v stanju spraviti - rekla bi - po enem smiselnem načinu v teh dveh fazah skozi. Zato predlagam, da le ohranimo tak postopek, kot je bil predlagan s strani Izvršnega sveta.</p>
                  <p>Pričakujem celo večje težave, če bi šli zdaj v tri faze, kot če bomo ti dve fazi res temeljito opravili. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi še kdo besedo?</p>
                  <p>Če ne želi, zaključujem razpravljanje in predlagam, da glasujemo o združitvi faz tako kot je pač predlagano. Najprej bi ugotovili prisotnost vseh poslancev. Koliko nas je? (51 delegatov)</p>
                  <p>Sprašujem, kdo je za ta predlog Izvršnega sveta o združitvi obravnave prve in druge faze? (17 delegatov) Kdo je proti? (21 delegatov) Kdo se je vzdržal? (13 delegatov)</p>
                  <p>Ugotavljam, da zbor ni sprejel predloga Izvršnega sveta o združitvi faz.</p>
                  <p>Pri 4. točki gre za predlog za izdajo zakona o zdravstveni dejavnosti, z osnutkom zakona. Izvršni svet je tudi ta zakon predložil na podlagi 265. člena poslovnika Skupščine Republike Slovenije, to je, da se združita obravnava prve in druge faze zakonodajnega postopka. Odbor za zdravstvo je v načelni razpravi postavil vprašanje, ali je združitev prvih dveh faz zakonodajnega postopka, glede na veliko število pripomb in glede na to, da pomeni predloženi zakon sistemske spremembe na področju zdravstvenega varstva, utemeljena. Zakonodajnopravna komisija je postavila vprašanje primernosti združitve faz, saj bo najbrž potrebna poglobljena razprava o novem sistemu organiziranja in izvajanja zdravstvene dejavnosti. Tudi v zvezi s tem predlogom odpiram razpravo.  Kdo želi razpravljati?</p>
                  <p>Gospod Arzenšek.</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Spoštovani v predsedstvu, spoštovani zbor! Včeraj je Odbor za zdravstvo v načelni, pa delno v vsebinski razpravi posvetil vso pozornost vsem trem zakonom in bi predlaga, gospod predsednik, če lahko o vseh treh zakonih, to se pravi izdaja zakona o zdravstvenem  varstvu in zdravstvenem zavarovanju, zakona o zdravstveni dejavnosti in pa o lekarniški dejavnosti.</p>
                  <p>Ugotavljali smo najprej, kar je že povedal gospod predsednik, da je ogromno število pripomb in nismo soglašali z mnenjem predstavnikov Ministrstva za zdravstvo, da so sicer pripomb res obsežne in številne, ampak zadevajo recimo samo posamezne sklope in da nekatere pomenijo samo eno višjo kvaliteto samega zakona.</p>
                  <p>Drugo. Ugotovili smo tudi to, da smo na predhodni seji Odbora za zdravstvo, ko smo imeli tudi v načelni razpravi vse te takoimenovane teze za izdajo zakona, zakone s tega področja, naročili takole: da bi naj že takrat predlagali, da bi razpravo o teh zakonih, ko je bila predvidena razprava na seji skupščine prvega, preložili na devetega, pa je bilo vmes to znano vojno stanje, ampak smo se drugače dogovorili, in sicer, naj sekretarka odbora uredi vse poslane pripombe, spreminjevalne predloge in podobno, in to po členih k posamezunim zakonom in da naj posreduje do obravnave na seji odbora Ministrstvu za zdravstvo pisno načelna stališča. Ne na vsak posamezni jasno pripombo, ampak na posamezne sklope, zato da bi olajšali razpravo na sami seji odbora.</p>
                  <p>Teh pisnih stališč nismo sprejeli, dobili smo le ustna. Čeprav sem danes slišal s strani namestnika ministrice, da praktično v zapisniku prejšnje seje odbora to ni bilo izrecno napisano, da pa je bilo res rečeno, kar se mi zdi pač dvommljivo. Če se nekaj dogovorimo, pa če je izpadel zapis, bi potem kvečjemu lahko opozorili, da to ni bilo v zapisniku. S strani predstavnice Ministrstva za zdravstvo, konkretno kolegice Metke Mencinove, je bilo podano, da bodo danes popoldan posredovana pisna stališča na posamezne sklope pripomb v zvezi z omenjeno zakonodajo. Zato je naš prvi predlog, da bi se obravnava te zakonodaje preložila na jutrišnji dan, da lahko člani odbora danes te stvari pregledajo in se po potrebi jutri pred sejo zbora še enkrat sestanejo. To je ena stvar.</p>
                  <p>Verjetno ste prebrali v tem dodatnem poročilu drugo, da v odvisnosti od tega, kakšna naj bi bila ta načelna stališča, je potem tudi odločanje o, recimo, fazah. Mi smo namreč rekli, da v kolikor bodo praktično taka stališča, ki so usklajena z včerajšnjo razpravo - imeli pa smo kar precej načelnih splošnih pripomb - da potem ni nekih posebnih zadržkov za združitev prvih dveh faz; v nasprotnem primeru pa gotovo. In ker v teh stvareh zdaj tega nimamo, vam o tej faznosti ne morem povedati oziroma dati definitivno stališče odbora. Ker mi smo rekli tako: če stališča ne bodo odgovarjala osnovni razpravi na sami seji odbora in sklepom, da takrat nujno zahtevamo, da je, recimo, to trifazni postopek. Seveda ob upoštevanju istih terminskih stvari, da se zaključi in sprejme zakonodaja s tega področja v mesecu novembru, kot nam je bilo s strani predstavnikov Ministrstva za zdravstvo zagotovljeno. Zato je moj predlog, da bi se praktično o tej dvofaznosti in trifaznosti izrekli jutri, ko bomo to stvar obravnavali - iz preprostega razloga, ker smo ugotovili, da bi z oziroma na izjavo predstavnikov Ministrstva za zdravstvo, kar smo tudi napisali v tem dodatnem poročilu, da če bi tako bilo kot so oni zagotovili, da ni nekih posebnih stvari, kontra argumentov proti združitvi faz, seveda z oziroma na njihove pisne opredelitve na splošno načelno opredelitev posameznih sklopov. Tega sedaj nimamo in vam tega ne moremo zagotoviti. Ker, v kolikor ta stališča ne bodo na kožo odbora, bi praktično potem sam odbor predlagal trifaznost postopka.</p>
                  <p>In še nekaj. Ugotovili smo, kar se nam zdi zelo pomembno in moram povedati kolegicam in kolegom zbora, tole: da so bile pripombe in stališča, spreminjevalni predlogi podani praktično v največji meri le s strani izvajalcev - če lahko tako rečemo; da pa zelo malo ali skoraj nič ni bilo rečenega s strani koristnikov. Ne bom rekel uporabnikov, da spremenim izraz. In zato je bil tudi eden od predlogov, da se organizira v tem času takoimenovana javnomnenjska anketa, da dobimo stališča tudi koristnikov vseh uslug ali storitev s tega področja. Zato bi prosil predsednika, da bi dejansko odločanje prvič odložili, da bi razpravljanje o tem bilo jutri, in če se da proceduralno tudi o trifaznem postopku; če pa se ne da, potem prepuščam presojo kolegicam in kolegom zbora. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi še kdo razpravljati o tem? Mi smo že večkrat opravili podobno, da smo potem v teku razprave sklepali o tem, kakšen postopek bomo ubrali. To, kar je zdaj gospod Arzenšek predlagal, ni nič novega in je možno in verjetno velja potem za vse tri zakone, ki jih imamo pod 4., 5. in 6. točko, enako. Tako da bi potem o faznosti, o faznem postopku o teh treh zakonih razpravljali jutri.  </p>
                  <p>Velja tako? Potem bi to preskočili. Ali kdo drugače meni? Dobro.</p>
                  <p>Torej se dogovorimo: kdo je za to, da se o faznosti postopka pogovorimo, ko bo opravljena razprava? (49 poslancev)</p>
                  <p>Kdo je proti? (Nihče) Se je kdo vzdržal? (1 poslanec)  Hvala.</p>
                  <p>Potem imamo tudi pri <title>7. TOČKI:</title> Izvršni svet Skupščine Republike Slovenije predlaga, da Skupščina Republike Slovenije obravnava na podlagi drugega odstavka 265. člena poslovnika Skupščine Republike Slovenije Predlog za izdajo zakona o praznikih in dela prostih dnevih v Republiki Sloveniji, z osnutkom zakona. To je, da se združita obravnava prve in druge faze zakonodajnega postopka.</p>
                  <p>Odpiram razpravo v zvezi s tem predlogom. Ali je tu potrebna trifaznost? Ne. Ne želi nihče razpravljati.  Prisotnost smo že prej ugotovili, nihče ni odšel.</p>
                  <p>Kdo je za predlog Izvršnega sveta o združitvi obravnave prve in druge faze? Gre za predlog za izdajo zakona o praznikih in dela prostih dnevih v Republiki Sloveniji, z osnutkom zakona.</p>
                  <p>Kdo je za? (36 poslancev) Kdo je proti? (4 poslanci) Vzdržanih? (11 poslancev)</p>
                  <p>Ugotavljam, da je zbor sprejel predlog Izvršnega sveta o združitvi faz z večino glasov.</p>
                  <p>Tudi pri <title>8. TOČKI</title> gre za podobno zadevo - Predlog za izdajo zakona o gospodarskih javnih službah, z osnutkom zakona. Tudi tukaj naj bi obravnavali po drugem odstavku 265. člena poslovnika Skupščine Republike Slovenije. Odbor za splošne gospodarske zadeve, ki se je sestal danes, predlaga, da ga obravnavamo po trifaznem postopku. Predstavnik Izvršnega sveta, gospod Jazbinšek, me je prej iskreno prosil, da bi njega tudi povabili na sejo, da bi obrazložil, zakaj gre njim v Izvršnem svetu za dvofaznost samo. Tu ni nikogar. Prosim, potem pa naj pride. Bomo toliko časa počakali, da bi on to obrazložil in bi se potem pogovorili.</p>
                  <p>Potem je pa še <title>10. TOČKA</title> - usklajevanje zakonodajnih faz, kar ni problematično. To bomo imeli.</p>
                  <p>Z dopisom z dne 11.7. sem vas obvestil, da bomo na današnji seji obravnavali tudi uskladitev zakonodajnih faz zakonov, ki med zbori niso usklajeni. Zato predlagam, da dnevni red razširimo s to točko, to je 10. točka: usklajevanje zakonodajnih faz k osnutku obrtnega zakona, predlogu za izdajo zakona o registraciji dejavnosti zasebnikov, z osnutkom zakona, in predlogu za izdajo zakona o gostinski dejavnosti, z osnutkom zakona.</p>
                  <p>Želi v zvezi s to razširitvijo kdo razpravljati? Tu gre sedaj za razširitev. (Ne želi)</p>
                  <p>Kdo je za razširitev? (52 delegatov je za) Kdo je proti? (Nihče) Vzdržani? (Nihče)</p>
                  <p>Ugotavljam, da smo soglasno sprejeli razširitev dnevnega reda. Predlog ste prejeli danes na klop. Mi smo se sedaj tako pogovorili, da smo seveda pri tem predlogu prečiščenega besedila spremenili, in sicer 3. točko, da obravnavamo predlog o pokojninskem in invalidskem zavarovanju z osnutkom - trifazno; za 4., 5. in 6. točko se bomo o fazah pogovorili jutri pri razpravi. Predlog za izdajo zakona o praznikih in dela prostih dnevih je ostal tako, kot smo se dogovorili, to se pravi, da se združita fazi, medtem ko bi pri predlogu za izdajo zakona o gospodarskih in javnih službah še malce počakali, da bi se dogovorili z gospodom Jazbinškom.</p>
                  <p>9., 10. in 11. točka pa so tako in tako ustaljene.</p>
                  <p>Želi v zvezi z dnevnim redom kdo besedo?  Gospod Davorin Bizjak.</p>
               </sp>
               <sp>
                  <speaker>DAVORIN BIZJAK:</speaker>
                  <p>Spoštovano predsedstvo, spoštovani kolegi! Ko smo dobili vabilo in gradivo za današnjo sejo, smo vsi pričakovali, da bo vsaj nekaj govora v našem zboru o gospodarski situaciji, glede na to, da se je z vojno bistveno zaostrila, pa je bila že pred tem izredno kritična. Mislim, da vam ne kaže to razlagati, ker vsi za sebe veste. Posebej velja to za našo branžo, ki naj bi tokrat o tej govoril. Kot smo seznanjeni, je danes zvečer sestanek predsednikov skupščin in izvršnih svetov, kjer bodo to tematiko obravnavali. To se pravi, da sta gradivo in analiza v zvezi s tem pripravljena in me prav čudi, da gremo v tako delitev, ker očitno je namen, da bi to debato vodili na občinskih skupščinah, da pa naj bi se naša skupščina ukvarjala predvsem z državotvornimi akti.</p>
                  <p>Mislim pa, da je - če uporabim prispodobo - naša dežela vlak, okoli katerega udarjajo granate in drvi v svoji smeri. Vendar ne smemo prezreti, da je tudi pred njim tu in tam podrt kakšen most, da tu in tam manjka kakšna tračnica in lahko nastopi katastrofa tudi na drugih področjih. Namreč, če sem prav informiran, večina podjetij ali pa zelo veliko podjetij ni plačalo prispevkov na bruto osebne dohodke za pretekli mesec, in to se bo v naslednjem mesecu še potenciralo, kar pomeni, da je v enaki situaciji tudi nadgradnja. In je prav čudno, da niti na našem zboru ne obravnavamo te tematike, ampak gremo po nekem ustaljenem dnevnem redu, ki je bil pred tremi ali štirimi meseci začrtan. Jaz sem za to, da se držimo reda, ampak izredne prilike moramo pa tudi izredno obravnavati. Zato predlagam, da v toku te seje, če je to možno, se pravi v jutrišnjem dnevu, predstavniki Izvršnega sveta podajo analizo gospodarskega stanja in predlog ukrepov - po možnosti čim bolj specificiran za posamezne dejavnosti - za trenutni izhod iz krize. Če je to mogoče.</p>
                  <p>Če menimo, da bi bila to preveč "debata na pamet" - predpostavljam pa, da ne bi bila na pamet, ker danes za sejo predsednikov skupščin in izvršnih svetov najbrž mora biti nekdo pripravljen, če se bo na seji o tem govorilo - pa je možnost tudi ta, da jutri dobimo samo material in se dogovorimo, da damo to temo na eno od ključnih mest dnevnega reda naslednje seje, ki bo, mislim, 31.7.1991.</p>
                  <p>Obe varianti sta še vedno boljši kot nič, bojazen pa je, da bi ostali pri nič, kar pa bo katastrofalno vplivalo na življenje naših ljudi. Mislim, da si tega ne želimo.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala.  Gospa Lončarjeva.</p>
               </sp>
               <sp>
                  <speaker>MARIJA LONČAR:</speaker>
                  <p>Spoštovani! Klub Neodvisnih poslancev je na svoji seji, dne 17.7.1991, obravnaval težko gospodarsko situacijo in predlaga Zboru združenega dela, da dnevni red današnje seje razširi še s točko: "Ukrepi na področju razreševanja gospodarskega položaja po agresiji".</p>
                  <p>Svoj predlog utemeljujemo s sledečim: Že na zadnji skupni seji je naš klub prispeval razpravo, s katero smo želeli opozoriti vse odgovorne v Republiki Sloveniji, da se najodgovornejše vključijo v razreševanje gospodarske situacije, v kateri se je znašla Slovenija po vojni. Zaradi neopravljene izvedbe že vplačanih zneskov s strani podjetij v tujini, grozi določenim gospodarskim subjektom ustavitev proizvodnje in s tem izguba dolgoročnih poslov. Zahtevamo, da se Narodna banka Slovenije in vse ostale banke jasno opredelijo do tega problema in skupaj z Izvršnim svetom najdejo rešitev, ker podjetja ne moremo prepustiti same sebi. Glavni tokovi so moteni na področju transporta, zato je potrebno, da vse ustrezne institucije v Sloveniji pokrenejo postopek, da se prometne poti od letališča pa do vseh ostalih komunikacij ponovno vzpostavijo za mednarodne tokove. Našim podjetjem v drugih republikah se nepravno odvzema premoženje, za kar je oškodovana naša republika in s tem se tudi prekinja blagovne in finančne tokove z jugoslovanskim trgom. Potrebni so protiukrepi, ali pa je treba problem razreševati na drug način. V zvezi s to akutno problematiko predlagamo, da se na nivoju Izvršnega sveta organizira Krizni štab za gospodarstvo - tako kot deluje Krizni štab za informiranje in ljudsko obrambo - in s tem omogoči podjetjem tekoče informacije, kako se v določenih primerih obnašati in poslovati. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Je v zvezi s tem mogoče še kaj?  Gospod Vlado Puc ima besedo.</p>
               </sp>
               <sp>
                  <speaker></speaker>
                  <p>Podprl bi kolego Bizjaka v tem, da bi mi to danes razpravljali. Namreč, gradivo za to nismo dobili. Na vabilu je samo poročilo ministra Janše, to pa je morda v tem smislu, kot smo že zadnjič slišali. Potem bo podpredsednik Ocvirk o tem, kar mi želimo, in nazadnje minister Šešok o porabi občin. Jaz bi predlagal, da bi - glede na to, da gremo najmanj trije iz tega zbora tja - to prej razpravljali in ne jutri; da bomo tja prišli nabiti in da bomo lahko tudi povedali, ker vsak ima pač na svojem področju težave in tako naprej in bo verjetno mnogo bolje, če bi do takrat, do sedme ure zvečer, to razpravo tu opravili.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Jože Arzenšek.</p>
               </sp>
               <sp>
                  <speaker>Dr.JOŽE ARZENŠEK:</speaker>
                  <p>Spoštovani! Jaz bi pozdravil sugestijo oz. predlog ali zahtevo kolega Bizjaka po tem, da se odpre razprava na osnovi nekega poročila o tem, kako danes in jutri; s tem, da bi se to razširilo tudi v sfero takoimenovane nadgradnje. Mi smo včeraj na seji odbora obravnavali tudi položaj v zdravstvu in verjetno je podobno tudi v drugih družbenih dejavnostih. Nimam podatkov, kako je to v državnih organih. Govori se tudi, recimo, o nekih vsebinskih spremembah samega proračuna in o težavah med samo vojno. Jaz zaenkrat govorim o prekinitvi vojne, oziroma mi rečemo, da je to po vojni. Ampak da bi praktično vso problematiko celovito, v vseh sferah obravnavali danes ali jutri v obliki poročila ali kakorkoli drugače, ker grozi razpad sistema. Moram reči tole.</p>
                  <p>S čim argumentiramo vsaj s področja zdravstva to stvar?</p>
                  <p>Če se spomnite nazaj, smo na eni od sej sprejeli oziroma obravnavali plače v državnih organih, istočasno pa sprejeli nek sklep, da se sočasno urejujejo osebni dohodki za sfere družbenih dejavnosti in podobne zadeve. Sedaj pa se dogaja tako, da je praktično pred tednom dni, ali ne vem koliko dni nazaj, sekretar za finance predlagal, ali pa že kar zamrznil daljnje koriščenje proračuna, da je o tem definitivno razpravljal šele včeraj sam Izvršni svet, kar mislim, da je oportuno, ker o tem naj daje soglasje Izvršni svet. Razumem pa stisko. Vemo, da nekateri niso plačevali prilivov za to že nekaj mesecev z oprostitvijo lokalnih pa tudi republiških organov, da je teh stisk vedno več, da se pojavljajo novi problemi, ki so nastali v tem procesu in je zelo prav, da vemo, kako ravnati jutri in pojutrišnjem tudi v teh sferah. Ker mislim, da ne smemo zastati glede na to, da vemo, kje se nahajamo in da moramo zagotoviti svoj obstoj zato, da pokažemo tudi svojo državnost. Zato prosim, da se predlog razširi ne samo na sfero gospodarskih dejavnosti, ampak posledično tudi na sfero - če rečemo nadgradnje, sedaj ne vem, če je to temu tako, ampak recimo družbenih dejavnosti, pa tudi, če hočete, še več - splošne in skupne porabe. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>V zvezi s to problematiko še Roman Jakič.</p>
               </sp>
               <sp>
                  <speaker>ROMAN JAKIČ:</speaker>
                  <p>Hvala za besedo. Jaz bi vas, drage poslanke in poslanci, spomnil na nekaj in vidim, da vsi naši predlogi, ki prihajajo, prihajajo potem pač na misel vsem ostalim tudi malo kasneje. Ne govorim za en del, ker vem, da so na prejšnji seji, 12.7., glasovali za predlog Liberalno-demokratske stranke, da Izvršni svet v sedmih dneh - to pa je natanko današnji dan - pripravi vsa izhodišča, ki se nanašajo na nastalo situacijo, ki je bila. Rekel bi še naslednje: da se seveda zdi to na nek način potisnjeno od dogodkov. Namreč, tudi jaz vem za to informacijo, da bodo danes gospod Janša, gospod Ocvirk in gospod Šešok predavali predstavnikov oz. predsednikom izvršnih svetov občin o nadaljnjem razvoju oziroma strategiji. Zato se mi zdi za malo, zakaj ta trojka, ali pa vsaj zadnja dva, ki sta zadolžena za sfero ekonomskega, gospodarskega dela, nista prisotna na današnji seji, in zakaj ni gradiv. Gospod Puc pravi, da jih bodo najbrže dobili tam in zakaj. Čeprav se strinjam, da je to najbrž za občine, gre za drugo problematiko; ampak mislim, da se mora vezati na neko splošno strategijo Izvršnega sveta. In potem: zakaj ti papirji niso na naših mizah in zakaj o tem mi ne razpravljamo?</p>
                  <p>Še enkrat pa bi rekel, da je predlog gospoda Bizjaka - vsaj po razpoloženju sodeč, ga bomo danes sprejeli - bilo mogoče sprejeti že 12.7., in na naš predlog, ki pa je bil zavrnjen. In sedaj smo zopet na tisti izhodiščni točki, ko bomo določili en teden ali pa do 31.7.1991, na naslednji seji, da bo Izvršni svet svojo strategijo podal. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Besedo ima gospod Mak Vilijem.</p>
               </sp>
               <sp>
                  <speaker>VILIJEM MAK:</speaker>
                  <p>Mislim, da ni prav, da ta predmet politiziramo. Hotel pa bi kljub temu podpreti predlog, da o tem razpravljamo. To pa arumentiram z naslednjim. Sem iz gospodarstva. Naše jugoslovansko tržišče dobesedno razpada pred očmi, zaradi vojne situacije pa nam sosednje zahodne države množično odpovedujejo naročila, ali ne podpisujejo že dogovorjene pogobe. Smatram, da bi bil razgovor potreben v usmeritvi, kako naj lahko vlada gospodarstvu pomaga, da bi se stvar umirila, oziroma da bi naši gospodarski partnerji vsaj kolikor toliko imeli zaupanje v slovensko gospodarstvo in da bi lahko pač živeli dalje. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Še štirje ste se javili. Po vsej verjetnosti boste vsi štirje podprli to točko dnevnega reda, da jo sprejmemo. Jaz bi bil bolj za to, da bi mogoče potem razpravljali, ko bo vsebina. To točko dnevnega reda spravimo v dnevni red - če se strinjate, ker izgleda, da praktično ni nihče proti temu. Moram pa seveda na to tudi opozoriti. Mislim, da pri nas, v našem zboru, sploh ni bilo vprašanja, ali bi obravnavali to temo ali ne; kdo je bil prej in kdo kasneje, zaradi tega, ker je tam drugačen glasovalni stroj, da tako rečem. Medtem ko se tu zavedamo tega pomena in bi zato tudi predlagal, da uvrstimo to točko na dnevni red, in sicer v smislu: ukrepi na področju gospodarske politike in zavodov. Jaz nimam nobenega namena več govoriti o ne vem kakšnih analizah in ocenah, ampak mi rabimo ukrepe. Kaj bo tisto, da bo ne saniralo, ampak okrepilo to našo gospodarsko funkcijo? Če tega ne bo, bo vse propadlo; tudi vsi zavodi, vsa nadgradnja. In zaradi tega se mi zdi, da so sedaj važni tisti ukrepi. In tu ste seveda zlasti poslanci iz gospodarstva, najbolj koristni, ker tudi najbolj čutite to in tudi točno veste, več ali manj, kje je kaj treba popraviti zato, da boste lahko dobro poslovali. In tu je sedaj greh Izvršnega sveta, da vas kot poznavalce te gospodarske problematike ne izkoristi tako, kot bi moral.</p>
                  <p>Jaz sem že zadnjič razpravljal o tem, da moramo vso pamet Slovenije sedaj integrirati. Ne pa, da se bomo delili na kogarkoli, ker kakor hitro se bomo delili, si ne bomo pomagali in potem bo čistno normalno učinek katastrofalen; zato pa smo tu odgovorni. Zato predlagam, da bi skušali razširiti dnevni red s to točko. Kako jo bomo točno formulirali, se bomo še dogovorili, ker gre sedaj za kar širok razpon. Rajši vidim in sem tudi gospodu Rogini sedaj rekel, naj gre pogledati, kje je gospod Ocvirk, da vidimo, ali so res kakšni materiali ali jih ni. Potem naj se on z njim dogovori, kdaj lahko pride k nam in da bomo imeli tisto točko dnevnega reda. Sem za to, da vse tiste točke, ki jih imamo na našem dnevnem redu, hitro obravnavamo; lahko jih sprejmemo. Vi imate že ogromno pisnega materiala in je na tak način lažje opraviti, to pa bi temeljito razdelali, pa bi mogoče ta problematika, poleg tistega šolskega zakona, ki ga pač moramo obravnavati, bila naša ustrezna težnje.  Besedo ima gospod Ban.</p>
               </sp>
               <sp>
                  <speaker>FRANC BAN:</speaker>
                  <p>Spoštovani predsednik! Sem za operativno zadevo. Ne mislim se opredeljevati, da predlog absolutno podpiram. Samo mislim, da je nerealno in neresno, da mi lahko danes ali jutri kaj pametnega in resnega rečemo na račun gospodarske situacije v Sloveniji. Po moji oceni mora Izvršni svet temu Zboru združenega dela slovenskega parlamenta - ker slovensko gospodarstvo to od nas pričakuje - dostaviti predlog operativnih ukrepov po posameznih področjih, da jih mi razdelamo tudi na terenum, v firmah, tam, kjer delamo, itn. In plediram za tem in predlagam, da zaradi situacije, v kakršni smo, se mora ta Zbor združenega dela sestati na izredni seji prve dni prihodnjega tedna. Mi pa moramo v dveh dneh dobiti predloge operativnih ukrepov po posameznih segmentih, ker drugače bo tu tekla neka razprava, trije ministri bodo prišli, nekaj razložili in zadeva bo rešena. Mi moramo dobiti operativne ukrepe: kaj na tržišču Jugoslavije, kaj na monetarnem sistemu, kaj na likvidnostnih področjih, itd. Ne cel segment, ampak par stvari na posameznih področjih, da bi lahko operativno in konkretno tudi mi prispevali svoj delež k temu. Torej, gospod predsednik, sem za in predlagam ter mislim, da javnost od nas to pričakuje, da se Zbor združenega dela slovenskega parlamenta prve dni prihodnjega tedna sestane na izredni seji in spregovori o predlogih ukrepov slovenske vlade, kjer naj bodo enkrat tudi predsednik vlade na tej izredni seji in kompletna ekipa, da se bomo lahko polemično dogovorili, pa če bo potrebno, formirali tudi kakšne operativne ekipe v našem zboru, zato, da se s skupnimi močmi lotimo zadev tam, kjer je sploh še kaj možno razrešiti. Sem približno za tak predlog, ker drugače se mi zdi, da bo to ena razprava, o kateri smo že velikokrat govorili, pa ni bilo pravega haska. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Še gospod Andrej Murn.</p>
               </sp>
               <sp>
                  <speaker>ANDREJ MURN:</speaker>
                  <p>V bistvu se tudi jaz pridružujem temu mnenju, samo sodim, da bi bilo verjetno dovolj dobro, če bi imeli že kar 31. julija na naši redni seji kot prvo točko obravnavo te problematike. Namreč, če vlada hoče narediti temeljito analizo stanja in pripraviti kvalitetne predloge ukrepov, rabi par dni ali en teden. Potem moramo mi to gradivo dobiti, da ga malo preštudiramo in premislimo. Ne bi bilo slabo, če bi ustrezni odbori v skupščini to obravnavali. To bi bilo, recimo, v tistem tednu pred zasedanjem  in potem bi 31. julija to imeli kot prvo točko. Prej pa je verjetno težko, da bomo uspeli kvalitetno opraviti, ker se bo verjetno zgodilo to, da bo samo eno jamranje, kakršnega smo imeli že dosti, in ki ne bo konstruktivno in ki verjetno ne bo dalo pravih rezultatov. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Še gospod Franc Perko.</p>
               </sp>
               <sp>
                  <speaker>Mag. FRANC PERKO:</speaker>
                  <p>Stanje v slovenskem gospodarstvu je nasplošno katastrofalno. Mislim, da bi morala imeti vlada - na osnovi sklepov prejšnji teden, čeprav niso bili sprejeti taki, kot so jih liberalni demokrati predlagali, ampak so bili malo modificirani, in na osnovi tistih, glede na resno situacijo - pripravljene ukrepe. Podpredsednik je šel tja in če ima vlada ukrepe, naj pride z njimi pred naš zbor in bomo o tem razpravljali. Bojim pa se, da jih nima. Če pa jih nima, je nujno potrebno, da damo to točko tudi na dnevni red in da pravzaprav seznanimo vlado s temi kritičnimi razmerami. S tem, da bi moral biti nujno na seji Zbora združenega dela prisoten predsednik Izvršnega sveta in vsi pomembni resorni ministri. Dogovoriti se moramo, da bomo dali to točko v tistem času na dnevni red, ko imajo ti funkcionarji čas, da bodo tu in da nas bodo poslušali. Na osnovi tega pa bi - tako kot je Ban predlagal, da se naslednji teden ali pa zelo hitro - če vlada nima programa, pripravila program za rešitev iz te izredno kritične situacije in da se ta ponovno uvrsti na dnevni red. Predlagam pa, da se da ta točka danes na dnevni red, tudi če vlada nima programa, da bo na osnovi teh naših dodatnih informacij, dodatnih zahtev, pravzaprav tisti program pripravila.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Jaz bi tudi predlagal, in sicer, da zaključimo ta del. Mi bi vseeno imeli točko dnevnega reda z naslovom: <title>UKREPI NA PODROČJU GOSPODARSTVA, SPLOŠNE IN SKUPNE PORABE PO AGRESIJI NA REPUBLIKO SLOVENIJO.</title> Obravnavali bi to zdaj, v teku te seje. Ali bo to danes ali jutri, je potem že vseeno; boljše bi bilo seveda danes. Ampak da bo usklajeno tako, da bo najmaj nekaj ministrov tu in se bomo lahko pogovorili iz oči v oči. Kdo je za to točko dnevnega reda: ukrepi na področju gospodarstva, splošne in skupne porabe po agresiji na Republiko Slovenijo.</p>
                  <p>Kdo je za? (48 poslancev za) Je kdo proti? (Nihče) Se je kdo vzdržal? (Nihče)</p>
                  <p>Ugotavljam, da smo to točko sprejeli soglasno.</p>
                  <p>Preden nadaljujemo predlagam, da uredimo to v zvezi z <title>8. TOČKO DNEVNEGA REDA</title> in bi prosil gospoda Jazbinška. Naše stališče je, da bi obravnavali trifazno. Zdaj pa povejte vi svoje argumente.</p>
               </sp>
               <sp>
                  <speaker>MIHA JAZBINŠEK:</speaker>
                  <p>Najprej bi povedal, da je bil ta zakon pravzaprav že veliko v obravnavi. Bili so že neki prvotni osnutki. Gospodarska zbornica ga je obravnavala najmanj trikrat na svojih posvetovanjih. Bil je obravnavan na velikem pravniškem posvetu na Bledu, se pravi v strokovnih krogih. In po drugi strani ta zakon pomeni neko paralelo zakonu o privatizaciji in zakonu o zavodih. Nujnost tega zakona je v tem, da je na njega navezanih še nekaj zakonov, ki na nek način vsi čakajo. To so zakoni s področja cest, s področja pošte, infrastrukture, zakon o varstvu okolja in podobne reči. Moram reči, da skozi odbore ni bilo ugovora in pripomb, ki ne bi bile avtomatično vgradljive iz osnutka v predlog, razen gospodarskega odbora, ki je bil danes zjutraj. Pri čemer ima ta odbor nekaj pripomb takšne narave, da jih je ta skupščina pravzaprav že pasirala. Ta skupščina je pojem javne službe že osvojila kot pojem v zakonu o zavodih; ta skupščina je osvojila v zakonu o zavodih tudi pojem koncesije, s tem, da je na področju gospodarskih dejavnostih ta pojem tu malo bolje razdelan. Ne bi seveda rad rekel to, da je ta zakon tudi doprinos k tistemu, kar ste prej hoteli, to je imeti razpravo glede gospodarskih ukrepov. Samo nekaj povem: če ne drugod, na ekološkem področju čaka domači in tuji kapital, kljuke drgne in ne ve, kako priti do posla, ki v tem trenutku še ni odprt. To je to procesiranje odpadkov. Skratka ekološki posel, ki na nek način v vsaki državi pomeni nov vzgon, ali pa novo gospodarsko aktivnost, pri čemer je ta zakon eden od teh ukrepov. Gre za področje, ki je danes dejavnost posebnega družbenega pomena. Gre za področje, ki so ga do sedaj obvladovali SIS-i in imamo sedaj pravzaprav neko pravno praznino in na tem področju se ne moremo premakniti naprej, dokler tega ali podobnega zakona ne sprejmemo. Nič takega nismo zasledili skozi odbore, kar ne bi mogli obdelati v čisto navadni vsebinski razpravi o osnutku zakona do konca. Da je zakon potreben, se nam ne zdi posebej utemeljevati. Ne bi hotel tukaj ni govoriti, ampak, recimo, Zbor občin je sedajle sprejel z več kot tričetrtinsko večino predlog Izvršnega sveta.</p>
                  <p>To pomeni, da gre v dvofaznem postopku.</p>
                  <p>Prosim, da iz naslova urgentnosti te tematike pač odgovorno presodite v tem smislu, ali se moramo tu zelo veliko pogovarjati, ali bomo tri mesece prej začeli z nekim redom na področjih, pri čemer - če bi preveč zaostajali - pride celo do vprašanja, ali naj se zakon o privatizaciji pravzaprav razširi tudi na dejavnosti posebnega družbenega pomena; to je zakon o lastninjenju. To je področje, ki je sanirano že v klasičnih podjetjih, sanirano v zavodih, področje, ki pa še ni sanirano na dejavnosti posebnega družbenega pomena, komunalne in druge infrastrukture. Zato prosim, da se sprejme predlog Izvršnega sveta.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala, gospod minister.</p>
                  <p>Ali želi sedaj kdo razpravljati? Ali je kakšno vprašanje? /Ni./  Če ni, bi vseeno morali ugotoviti prisotnost nas poslancev.</p>
                  <p>(50 prisotnih delegatov)</p>
                  <p>Kdo je za predlog Izvršnega sveta o združitvi obravnave prve in druge faze? (35 delegatov za) Kdo je proti? (6 delegatov proti) Kdo se je vzdržal? (12 delegatov vzdržanih)</p>
                  <p>Ugotavljam, da je zbor sprejel predlog Izvršnega sveta o zdrzužitvi faz z večino glasov.</p>
                  <p>Sedaj bi vas prosil, da glasujete še v zvezi z dnevnim redom.  Prosim, gospod Šter.</p>
               </sp>
               <sp>
                  <speaker>ANDREJ ŠTER:</speaker>
                  <p>Spoštovani! Vprašanje, ki ga nameravam sprožiti, je procesne narave. In sicer predlagam, da na podlagi zbranih podpisov kolegov in kolegic v našem zboru, zbor uvrsti na dnevni red poročilo mandatno-imunitetne komisije in s tem v zvezi odloči o mandatu gospoda Milana Aksentijevića. Hkrati se opravičujem vsem, ki niso imeli možnosti se izjasniti - podpisi so zbrani formalno na tem papirju - ki niso bili povabljeni k podpisu. Formalno rabimo 20 podpisov in ko je bil enkrat zbran kvorum, nismo imeli več možnosti - zaradi pomanjkanja časa, dati vsem v podpis. Zato, če se kdo počuti užaljenega, ga lepo prosim, da to razume. Ko smo zbrali 20 podpisov, smo prenehali; kljub temu so se še javljali in tukaj je 35 podpisov, ki jih, skupaj s formalno zahtevo, dajem vodstvu zbora.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Slišali ste predlog, in sicer, da se postavi nova točka dnevnega reda: <title>OBRAVNAVA POROČILA MANDATNO-IMUNITETNE KOMISIJE.</title> Je prav tako? Ali želi v zvezi s tem kdo razpravljati? /Ne želi./</p>
                  <p>Kdo je za to dodatno točko: obravnava poročila mandatno-imunitetne komisije? (43 delegatov za) Je kdo proti? (Nihče) Se je kdo vzdržal? (4 delegati vzdržani)</p>
                  <p>Ugotavljam, da smo dnevni red naše seje razširili z obravnavo poročila mandatno-imunitetne komisije.</p>
                  <p>Ima še kdo kaj v zvezi z dnevnim redom? Prosim, gospod Rudi Moge.</p>
               </sp>
               <sp>
                  <speaker>RUDI MOGE:</speaker>
                  <p>Spoštovane poslanke, spoštovani poslanci, spoštovani predsednik! Zelo sem cenil naš zbor, ko je obravnaval ne samo gospodarsko področje, ampak tudi področje šolstva, in to je bila 12. seja Zbora združenega dela v dneh od 19. pa do 27. decembra 1990. Obravnave so šle takrat bolj v to smer, da smo vedno bolj drveli v gospodarsko propadanje in da je zato treba na vseh področjih dejavnosti, tudi družbenih, se obnašati tako, da bomo čim bolje preživeli, ne pa, da nekateri segmenti družbe propadajo, drugi pa v neomejenem obsegu živijo naprej, ne da bi organi, ki so zadolženi za razreševanje teh problemov, karkoli storili. Ko smo obravnavali omenjeni zakon, ki naj bi ga danes v predlogu sprejeli k 2. točki dnevnega reda, je bilo veliko govornikov, ki so opozarjali na to, da zakon govori le o ustanavljanju šol, nič pa o tem, katerim pogojem mora taka šola ustrezati, razen tistim splošnim pogojem, kot so oprema, učitelji in kot je stavba. Nič pa, kaj ta družba potrebuje, oziroma kaj ta družba ne potrebuje. Ne vem, če veste, da smo po številu istih tipov šol, po številu, po krajih razmetanih; za določene tipe torej prednjačimo v evropskem smislu. In tega si to gospodarstvo ne more privoščiti. Zato so vsi poslanci, skoraj z večino - če gledam zapisnik Zbora združenega dela - takrat sprejeli sklep, in to je bilo meseca decembra, sedaj smo pa meseca julija, da naj Izvršni svet Skupščine Republike Slovenije pred obravnavo predloga zakona pripravi izhodišča in merila za oblikovanje mreže šol. V razpravi je bilo takrat rečeno, da je nemogoče, da imamo zdaj takšen zakon, ki bi tukaj prišel in potem bo avtomatsko mreža šol prišla, zdaj pač v isto mrežo šol, samo da se bo po tem zakonu drugače delalo. Mislim, da je zbor to upravičeno zahteval in da je preteklo dovolj časa. Če so lahko Bavčar, Janša, Rupel in še nekateri pripravili zakonodajo takšno kot se šika, da pa tukaj naša manjka, manjka nacionalni program, da nam tukaj manjka zakon o srednji šoli. Če pogledate v tem novem zakonu so samo zakoni izrezani. En del zakonov velja, drugi del zakonov ne velja. Zdi se mi, da je na tem področju ali premalo ljudi, ki bi morali to področje nekako obravnavati in narediti red na tem področju, ali pa - človek bi rekel - tisti, ki to delajo, tega dela ne zmorejo tako kot se za zdajšnje pogoje spodobi. Zato bi vas, spoštovani kolegi in kolegice, poprosil, da bi se izjasnili o tem, da dokler ta zbor ne dobi na mizo to, kar smo v tretji točki zahtevali, umikamo to točko z dnevnega reda. Takoj, ko bo ta točka izpolnjena, se pa lotimo financiran ja in organiziranja vzgoje in izobraževanja, da se ne bo ponovno zgodilo, kot se nam je prej, da bodo te šole rastle kot gobe po dežju, ali pa bodo šole ustanavljati tam, kjer ni potrebno; tam, kjer je potrebno, pa takih šol ne bodo ustanavljali, ker je to po zdajšnjem zakonu samo volja Izvršnega sveta.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Še kdo kaj v zvezi s tem?  Gospa Prešernova.</p>
               </sp>
               <sp>
                  <speaker>TATJANA PREŠEREN:</speaker>
                  <p>Spoštovani zbor! Rada bi navedla še dodaten argument k temu, da bi se ta točka obravnave predloga zakona o financiranju in organiziranju vzgoje in izobraževanja prestavila na drugo zasedanje oz. na drug čas. In sicer bi vam obrazložila zakaj.</p>
                  <p>Ko sem videla predlog tega zakona, sem bila sama pri sebi zelo razočarana nad tem predlogom, kajti glede na osnutek je sedaj v predlogu skoraj popolnoma izpadlo področje, iz katerega izhajam, to je področje predšolske vzgoje. Bila je upoštevana vrsta pripomb, ki so bile takrat podane v razpravi o osnutku zakona, vendar pa med tistimi pripombami ni bilo tovrstne pripombe - vsaj jaz nisem o tem informirana - v nobenem od zborov, da bi se področje predšolske vzgoje iz tega zakona izključilo. Tega ne morem sprejeti. No, v obrazložitvi je ministrstvo oz. zakonodajalec navedel, da bo to področje urejal poseben zakon, ki ga bo pripravilo Ministrstvo za zdravstvo. Te obrazložitve tudi ne morem sprejeti, in sicer iz dveh razlogov. Zakon o državni upravi namreč v 22. členu opredeljuje, da je Ministrstvo za šolstvo in šport pristojno tudi za zadeve, ki se nanašajo na predšolsko vzgojo. Drugi razlog je ta, da bodo tudi ostala področja urejali posebni zakoni; tako osnovne šole, srednje šole in druge. Torej tudi to ne more biti razlog, da ne bi bila predšolska vzgoja vključena v danes predlagani predlog zakona.</p>
                  <p>Toliko na kratko, morda bi potem še kaj več obrazložila, če bo to na dnevnem redu. Sicer pa prosim, da to vzamete kot dodaten argument k temu, da bi se prestavila obravnava te točke.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi še kdo v zvezi s to točko?  Tu je sedaj predlog, da se predlagana 2. točka: Predlog zakona o organizaciji in financiranju vzgoje in izobraževanja - preloži na naslednjo sejo. Se pravi na 26. sejo oziroma 2. sejo po vojni.  Gospod Lebar, predstavnik Izvršnega sveta, pomočnik ministra za šolstvo, ima besedo.</p>
               </sp>
               <sp>
                  <speaker>ŠTEFAN LEBAR:</speaker>
                  <p>Spoštovano predsedstvo, spoštovani poslanci! Mislim, da do prihodnje seje problemov, ki ste jih navedli, dejansko ni mnogoče v zadovoljivi meri rešiti, da bi bil zakon sprejemljiv, kakor oba predlagatelja oz. predlagatelja te spremembe to zahtevata.</p>
                  <p>Jaz bi glede predloga gospoda Mogeta povedal samo tole: mreža, elementi za mrežo srednjih šol so predvideni, da se sprejmejo v tej skupščini z nacionalnim programom. To se pravi, da bo ta skupščina imela dovolj možnosti, da bo vse argumente, vse kriterije, ki naj opredeljujejo mrežo šol, natančno, podrobno obravnavaqla ob strokovnih podlagah. Opozoril pa bi na nekaj. Pri tem, da nismo že sedaj teh kriterijev vgradili v zakon, nas je vodilo to, da je vprašanje, ali taki kriteriji sploh sodijo v zakon. Ali niso morda to še celo pomembnejši? Stojimo na stališču, da to sodi v nacionalni program; to je eno.</p>
                  <p>Drugo v zvezi z mrežo pa je to: mi mrežo srednjih šol imamo. Vi vidite v prehodnih določbah, da so te šole s prehodno določbo tranformirane v javne zavode. Torej gre kvečjemu za kriterije, za korekcijo obstoječe mreže. Mislimo pa, da bomo mogoče kakšno šolo še ustanovili, najbrž jih bomo več celo ukinili. Kakšnega velikega ustanavljanja šol pa ne more biti. To je tudi povezano ne samo s to situacijo po vojni, ampak že tudi prej težko situacijo. Kar se tiče dalje tega vprašanja, bi opozoril na to: gospod Moge prav dobro ve, ker izhaja iz šolskih vrst, kako je hudo nujno rešiti vprašanje, ki je povezano s tem zakonom. Mi lahko dobimo 1. septembra namesto otroke in učitelje v šolo, učitelje na cesto. Vi veste, da je nič kolikokrat prišlo do stavk, groženj in tako rekoč do zahtev, da je ta zakon treba hitro sprejeti in preiti na nov način financiranja šolstva.</p>
                  <p>Glede predšolske vzgoje pa samo tole. Res je, da zakon, ki je bil tudi v tej skupščini ravnokar sprejet in objavljen v Uradnem listu, govori o tem, da je naše ministrstvo pristojno tudi za področje predšolske vzgoje. Res pa je tudi to, da je Ministrstvo za zdravstvo odgovorno za otroke in družino. In ta del, ki se nanaša na vsebino vzgoje v predšolskih ustanovah, je vgrajen v naš zakon v začetnem členu; v 3. ali 2. členu je predšolska vzgoja navedena in je podkazano na drugi zakon. Prosim vas, da upoštevate te stvari. Predšolska vzgoja je mejno področje in je bilo tudi do sedaj tako urejeno in mislim, da bi si naredili slabo uslugo, če bi zaradi tega preveč odlašali s sprejetjem tega zakona, ker čas hiti. Mi imamo celo vrsto izvršilnih predpisov, ki jih moramo sprejeti na podlagi tega zakona in bi radi, da se čimprej stvari uskladijo in uredijo tako, da bo šolstvo delalo, kolikor bodo to tudi druge razmere dopuščale, mirno in da bodo otroci in učitelji v šolah. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo razpravljati?</p>
                  <p>Gospod Moge, še enkrat.</p>
               </sp>
               <sp>
                  <speaker>RUDI MOGE:</speaker>
                  <p>Mislim, da je tukaj nekaj netočnosti. Če bi mi sprejemali hkrati s tem zakonom tudi nacionalni program, pa tudi mreže šol, potem bi bilo financiranje urejeno. Ampak predstavnik Izvršnega sveta je rekel, da ta zakon, ki ga danes sprejemamo, potrebujemo zaradi novega financiranja v šolah. To dvoje pa, kakor vidite, po logiki sploh ne gre skupaj. Sem za to, mislim, če gospodarstvo tole prenese, pa vse skupaj, če gre tako naprej, zdi se mi, da bi se tole reč v sedmih mesecih naredilo. To tudi trdim: s temi, ki so gor! In če je naš zbor pač takšen, da te stvari brez argumentacije upošteva, da sem moral jaz tu nastopiti za realizacijo našega sklepa, ko bi moralo biti tako, da bi nekdo prišel in poskušal to stvar obrazložiti. Zdi se mi, da smo skupščina tukajle in da so tu profesionalci, ki morajo naše sklepe izvesti. Zato bom sam, če smo že pri tem, glasoval za to, da gre ta točka tako dolgo z dnevnega reda, dokler ne bodo pripravili tega, kar je zbor sklenil. Če boste šli mimo tega in bo ta točka prišla na dnevni red, potem bi bilo dobro, gospod predsednik, če bi pač tisti 3. sklep, ki smo ga tam imeli, ukinili. Drugače je tu en anahronizem, v delovanju skupščine.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Ali lahko jaz? Meni je po svoje najbolj nerodno, ker sem v težki poziciji. Na eni strani kot predsednik Odbora za šolstvo in šport sem seveda podprl, da se sprejme ta zakon. Ampak v tem našem predlogu je bilo jasno izpostavljeno tudi vprašanje predšolske vzgoje. Na tem področju moram tudi to povedati, da že zanesljivo 20 let zasstopam stališče, da mora biti predšolska vzgoja sestavni del vzgoje in izobraževanja. Absurd je, da se ponovno to vprašanje načenja, zaradi tega, ker pač imamo v Republiki Sloveniji določene skupine ljudi, ki se med sabo ne morejo ujeti in ne marajo, da potem trpi celotno področje šolstva. Zato se mi zdi neodgovorno in ravno zaradi tega segmenta bom jaz tudi glasoval, da se danes ne obravnava ta zakon. Meni je hudo to povedati, ampak se mi tudi zdi, da bi verjetno vse tiste vzgojiteljice sedaj zatajil, če bi jih spravil v zdravstveno ministrstvo. Zato sem seveda proti temu.  Prosim, gospa Prešernova.</p>
               </sp>
               <sp>
                  <speaker>TATJANA PREŠEREN:</speaker>
                  <p>Samo še par stavkov, če mi dovolite, ker mislim, da je gospod predsednik Zupančič zelo lepo povedal in popolnoma delim z njim mnenje. Torej, ne morem se strinjati z obrazložitvijo, da je takrat, ko je nastajal osnutek zakona, da se takrat ni ugotovilo, da je to mejno področje, ki ga bosta urejali obe ministrstvi in se ga je vključilo v osnutek zakona. Sedaj se je pa mimo razprave v skupščini ugotovilo, da to pač sodi v Ministrstvo za zdravstvo, kljub zakonu o državni upravi, ki pravi, da zadeve s področja predšolske vzgoje ureja Ministrstvo za šolstvo in šport. Poleg tega se ne morem strinjati, da bo Ministrstvo za zdravstvo pisalo področni zakon o vzgoji in izobraževanju, ker vendar sodi predšolska vzgoja v sistem vzgoje in izobraževanja.  Pa še na nekaj bi opozorila: tukaj, v tem predlogu, še v tistem členu, kjer se govori o vrtcih, je napisano vzgojno-varstvena organizacija, kot da za nas ne bi veljal niti zakon o zavodih, da ne bi bili vzgojno-varstveni zavodi; npr. samo ena taka reč. Tako, da ta obrazložitev žal ne zadošča.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Gospa Angelca Žerovnik.</p>
               </sp>
               <sp>
                  <speaker>ANGELCA ŽEROVNIK:</speaker>
                  <p>Torej, jaz bi govorila v svojem imenu in tudi kot poročevalec Odbora za vzgojo in izobraževanje ter telesno kulturo. Ko smo imeli odbor, smo skupno podprli ta zakon, da bi bil čimprej sprejet, ker je situacija v šolstvu kritična. Vendar so bili v odboru podani določeni pogoji. Bilo je rečeno predvsem naslednje: da je potrebno pripraviti izhodišča za mrežo šol, ne že mrežo šol. Mi vemo, da je to trdo delo in da to sekretariat ne more narediti, vendar pa za določena izhodišča  ne bi bilo potrebno tako veliko, pa bi lahko zadostili tej zahtevi.</p>
                  <p>Naslednje. Niti odgovora nismo dobili, zakaj se je občinam odvzela pravica do ustanavljanja štiriletnih srednjih šol. Želeli smo odgovor, predno bi sprejemali zakon.</p>
                  <p>Dalje - pojem nacionalnega programa. Jaz vem, da nacionalni program se bo še in še predstavljal, oblikoval, vendar vsaj osnovna črta, ali pa osnovna opredelitev je le potrebna. Tudi te nimamo.</p>
                  <p>Verjamem, da so mnoge dileme, ki so podane in že posegajo v vsebino vzgoje in izobraževanja, da je to potrebno ločiti in v tem dajem prav sekretariatu. Na drugi strani pa smo ravno - ko se že dotikamo vsebine - za predšolsko vzgojo dali na odboru v obliki amandmajev za uro, dve uri dela pravne komisije, pa bi imela celoto vgrajeno. Takrat je bila tudi iz sekretariata nekako dana obljuba, da bo to možno. Zakaj je sedaj ta sprememba? Zakaj zopet ena skupina, ki hoče imeti svoj sekretariat, ali ne vem kaj? Jaz tega ne razumem. Izpadel pa je en del, namreč, predšolska vzgoja ni sociala, ni zdravstvo, in to je nedopustno, kar se dogaja. Zato sem tudi jaz sedaj nekako v precepu, ali sploh dati na dnevni red, oziroma ali bo - bolj sprašujem - sekretariat ta čas, ko pride naslednjič na dnevni red, pripravil vse te odgovore in pripravil te popravke, ki so nujni, da lahko sprejemamo ta zakon. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Sekereš.</p>
               </sp>
               <sp>
                  <speaker>VILIJEM SEKEREŠ:</speaker>
                  <p>Spoštovani predsednik, spoštovani kolegi! Opozoril bi rad samo na dve stvari. Namreč, jaz mislim, da to ministrstvo dela nekako nelogične stvari. Tu zdaj eskivira s kakšnimi takšnimi potezami zopet glede otroškega varstva in vse skupaj in samo, da bi na času pridobili, pa jaz sam ne vem, kako je to. Dobro se spominjamo besed gospoda ministra Venclja. On je obljubil, da bo junija izšel zakon o osebnih dohodkih pedagoških delavcev. Ni duha ne sluha do danes, ko smo že 17. julija - že en mesec od tega. Kako bo to sprejeto, kako bomo začeli z novim šolskim letom? Prav tako je obljubil, da bo tudi področni zakon, ki bo uredil normative in kriterije za vse. Še danes o njem ni duha niti sluha. Ne vem, jaz mislim, da sta to dva zakona, ki sta poglavitna in zelo osnovni zadevi za začetek šolskega leta, ker mislim, če zdravstvo lahko sprejme te zakone do 1. januarja, ne bo velikih napak, ker oni so nekje financirani za koledarsko leto. Če bomo pa mi sprejemali sedaj kriterije za osnovno dejavnost učiteljev meseca januarja ali februarja, mislim, da je to nesprejemljivo in ne vem, kako bomo začeli s šolskim letom, če teh stvari ne bomo imeli v rokah. Zaradi tega bodo učitelji res na cesti, ne pa zaradi osebnih dohodkov. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Mislim, da je bilo dovolj povedanega glede tega. Če vam sedaj za dodatek povem še to, da je na predlog zakona 37 amandmajev - nekaj je res redakcijskih, nekaj pa je pomembnih vsebinskih - je res vprašljivo, če bi obravnavali ta zakon na današnji oz. sedanji seji, to je 25. In zato bi predlagal, da bi zbor sprejel sklep:</p>
                  <p>"Da se ta predlog zakona o organizaciji in financiranju vzgoje in izobraževanja preloži na naslednjo sejo s tem, da se zahteva pisne odgovore na zastavljena vprašanja Zbora združenega dela in Odbora za šolstvo in šport. Odbor za šolstvo in šport pa naj se sestane in oceni vse amandmaje in potem o tem zakonu razpravljamo na naslednji seji."</p>
                  <p>Gospod Lebar - prosim, pridite sem!</p>
               </sp>
               <sp>
                  <speaker>ŠTEFAN LEBAR:</speaker>
                  <p>(govori iz klopi)  Mi imamo pripravljen ekspoze. Nismo ga prebrali, so pa v ekspozeju pripravljeni odgovori. Povejte, ali naj preberem?</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>To mislim, da ne, gospod Lebar. Mislim, da smo tudi zelo fair: te stvari morajo dobiti poslanci prej, mi nismo tu bralni krožek. Bralni krožek hoče nekdo iz nas narediti in tega jaz ne bom dopustil, žal. To bo eno izmed gradiv, ki ga bomo pač lahko dali poleg temu, ko bomo prihodnjič obravnavali. To mora biti pisno, da ne bom filozofiral.</p>
                  <p>Prosim, da sedaj ugotovimo prisotnost, da ne bo kaj narobe. (50 poslancev prisotnih)</p>
                  <p>Vprašam vas, kdo je za predlog, ki ga je posredoval predsednik, da se preloži na naslednjo sejo? (49 poslancev za)  Kdo je proti? (Nihče)  Kdo se je vzdržal? (1 poslanec vzdržan)</p>
                  <p>Ugotavljam, da smo z večino glasov ta predlog sprejeli. Zadevo bomo pač imeli na naslednji seji. Saj to ni tako daleč.</p>
                  <p>Želi še kdo razpravljali v zvezi z dnevnim redom?  Če ne, razpravo o dnevnem redu zaključujem, in sicer bi predlagal sedaj naslednje:</p>
                  <p>1. točka ostane tako, kot je v prečiščenem dnevnem redu;</p>
                  <p>2. točko smo preložili in bi predlagal, da imamo namesto 2.točke predlog, ki smo ga sprejeli prej, t.j. Ukrepi na področju gospodarstva, splošne in skupne porabe po agresiji na Republiko Slovenijo; potem je</p>
                  <p>3. točka, kjer smo se pogovorili za trifazni sistem;</p>
                  <p>4., 5. in 6. točka ostanejo tako kot smo pač rekli - da se bomo o fazah pogovorili jutri, ali pa mogoče še danes, bomo videli;</p>
                  <p>predlog za izdajo Zakona o praznikih smo sprejeli;</p>
                  <p>8. točka tudi, soglasje tudi ni bilo vprašanje, potem je</p>
                  <p>10. točka,</p>
                  <p>11. točka: obravnava poročila mandatno-imunitetne komisije, ter</p>
                  <p>12. točka: pobude, predlogi in vprašanja delegatov.</p>
                  <p>Jaz bi tu na prošnjo predstavnikov Ministrstva za obrt ali drobno gospodarstvo predlagal, da bi po 1. točki imeli tu predlagano 10. točko, t.j. usklajevanje zakonskih faz, da lahko oni potem odidejo. Ali sprejmete to? /Da./ Dobro.</p>
                  <p>Dajem dnevni red na glasovanje.</p>
                  <p>Kdo je za ta dnevni red? (51 delegatov za) Kdo je proti? (Nihče) Ali je kdo vzdržan? (Nihče)</p>
                  <p>Soglasno smo sprejeli dnevni red.</p>
                  <p>Ker bo prišlo do usklajevanja dnevnega reda, prosim za usklajevalno skupino za dnevni red: Franci Avberšek, Rudi Moge, Stanislav Eržen, Marija Lončar, Anka Osterman.</p>
                  <p>Kdo je za ta predlog skupine za usklajevanje dnevnega reda? (48 delegatov za)  Kdo je proti? (Eden proti) Kdo se je vzdržal? (3 vzdržani)</p>
                  <p><title>1. TOČKA DNEVNEGA REDA. ODOBRITEV OSNUTKOV ZAPISNIKOV 21. IN 23. SEJE</title>. Osnutka zapisnikov ste prejeli. Sami ste videli, da je bil zapisnik 21. seje zelo kompliciran, težak. Upam tudi, da ste ga prebrali, saj ima kar 76 strani in je za tak način res dobro delo obeh naših dveh Marij, tako da sta bili res pridni. Ali ima kdo kakšno pripombo? (Nima)</p>
                  <p>Kaj pa glede osnutka zapisnika 23. seje? Tu je pa 17 strani. (Nihče nima pripomb)</p>
                  <p>Če nihče nima pripomb, prehajamo na glasovanje. Ali lahko glasujemo o obeh zapisnikih skupaj? (Da)</p>
                  <p>Kdo je za odobritev? (51 delegatov za) Kdo je proti? (Nihče) Ali se je kdo vzdržal? (Nihče)</p>
                  <p>Ugotavljam, da sta zapisnika sprejeta soglasno.</p>
                  <p>Predlagal bi, da pridemo do te <title>10. TOČKE,</title> ki smo jo ljubeznivo prestavili, to je <title>USKLAJEVANJE FAZ V ZVEZI Z OSNUTKOM OBRTNEGA ZAKONA, PREDLOGOM ZA IZDAJO ZAKONA O REGISTRACIJI DEJAVNOSTI ZASEBNIKOV, Z OSNUTKOM ZAKONA IN PREDLOGOM ZA IZDAJO ZAKONA O GOSTINSKI DEJAVNOSTI, Z OSNUTKOM ZAKONA.</title> Ob obravnavi in sprejemanju navedenih aktov vsi trije zbori nismo bili usklajeni že pri sprejemanju obravnave zakonodaje, zakonodajnih faz. Imenovali smo usklajevalno komisijo za uskladitev dnevnega reda. Ta komisija se je danes sestala in pripravila sporazumen predlog za vsak akt posebej. Poročevalec je gospod Puc in mu dajem besedo.</p>
               </sp>
               <sp>
                  <speaker>VLADO PUC:</speaker>
                  <p>Spoštovani zbor! Jaz vam vsega tega ne bi prebral, ker ste pismeno poročilo dobili, bi pa povedal par stvari. Komisija vseh treh zborov se je danes sestala in po razpravi in glasovanju - moram povedati, da smo bili vsi za, samo eden proti - smo oblikovali naslednji sporazumni predlog:</p>
                  <p>Komisija predlaga Zboru združenega dela, da sprejme osnutek obrtnega zakona. (To je prva zadeva.) Drugo: Komisija predlaga Zboru združenega dela, da obravnava registracijski zakon kot predlog za izdajo zakona z zakonskim osnutkom ter ga sprejme. Tretjič: Komisija soglaša s pripombami iz razprave, ki se nanašajo na potrebno uskladitev in celovito pripravo zakonodaje za področja, ki jih je do sedaj urejal obrtni zakon. Zato predlaga zboru, da sprejme naslednji sklep: Za pripravo predloga zakona o registraciji dejavnosti zasebnikov in obrtnega zakona ter ostalih področnih zakonov, ki so bili do sedaj sestavina obrtnega zakona, se oblikuje skupna komisija v sestavi: predstavniki predlagatelja - to je Sekretariata za drobno gospodarstvo, dva predstavnika Odbora Skupščine Republike Slovenije za podjetništvo in obrt, predstavnika odborov Skupščine Republike Slovenije za splošne gospodarske zadeve in proračun in javne finance ter Obrtne zbornice. Zbor nalaga skupni komisiji, da pripravi predloge vseh omenjenih zakonov najpozneje do 1.oktobra 1991.</p>
                  <p>Tu moram povedati, da smo, ko smo se zadnjič pogovarjali, nekako zahtevali, da bi to pripravili do konca avgusta, vendar smo danes ugotovili, da to ni možno. S tem, da se, če danes to sprejmemo, kar tudi predlagamo, ta stvar zamrzne in čaka do takrat, ko bo to pripravljeno. Mislim, da je osnutek zakona o trgovini že pripravljen, vsaj tako je bilo danes sporočeno, da pa je v bistvu naloga, da prevozniki pohitijo z njihovim zakonom. No in še četrtič: Komisija predlaga Zboru združenega dela, da obravnava zakon o gostinski dejavnosti kot osnutek zakona ter ga sprejme. Povedano je bilo, da je pravzaprav ta zakon nekaj boljši od starega in da ne zadeva prejšnje zakonodaje. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi kdo razpravljati o tem? Prosim izvolite. V bistvu moramo sprejeti celoten paket. Kaj pa glede na to, da sploh nismo obravnavali osnutka o gostinski dejavnosti? Potem ga moramo danes. Ste se kaj pogovarjali o tem v medzborovski komisiji?</p>
               </sp>
               <sp>
                  <speaker>MARKO PODREKAR - Republiški sekretariat za turizem in gostinstvo:</speaker>
                  <p>No, mogoče samo nekaj besed v imenu predlagatelja okoli predloga za izdajo zakona o gostinski dejavnosti, z osnutkom. Torej veste, da veljavni zakon o gostinstvu že obstaja, da je star že več kot 17 let. Glede na to smo se že pred kakšnim letom odločili v Ministrstvu za turizem oz. takratnem komiteju, da pripravimo spremembe in dopolnitve k veljavnemu zakonu. No, med tem je prišlo do predlaganih sprememb obrtne zakonodaje. Teh sprememb in dopolnitev se je nabralo preveč, da bi lahko samo dopolnjevali veljavni zakon, zato smo pripravili popolnoma nov zakon. Torej drugih temeljnih bistvenih sprememb ni in zato tudi menimo, da osnutek kaže sprejeti in da ni potrebno, da gremo v proceduro v trah fazah. Naj dodam samo še to, da je bil ta osnutek zakona, torej predlog za izdajo zakona z osnutkom, obravnavan v Odboru potrošnikov, v Odboru za podjetništvo in v Zakonodajnopravni komisiji in da je glede na to, da so bile podane konkretne pripombe na posamezne člene, torej izboljšave, da pa glede same procedure ni bilo kakšnih bistvenih pripomb.</p>
                  <p>Toliko, hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Prosim izvolite.</p>
               </sp>
               <sp>
                  <speaker>IRENA DOBRAVC-TATALOVIĆ:</speaker>
                  <p>Spoštovani poslanci! Samo nekaj besed bi želela spregovcoriti v zvezi s samim načinom sprejemanja dveh zakonov z našega področja. To je osnutek obrtnega zakona ter predlog za izdajo zakona o registraciji dejavnosti zasebnikov, z osnutkom zakona. Torej že v času, ko je bil sprejet koncept novega urejanja obrtnega področja, ki so ga vsi celovito in soglasno sprejeli v Skupščini Republike Slovenije, je prišlo do določenih sprememb, predvsem zaradi dveh skupin ljudi, ki so vezani na to področje obrti in ki se niso mogli medsebojno uskladiti, kaj pravzaprav hočejo. Ko smo imeli izdelano drugo fazo, to se pravi osnutek obrtnega zakona, in ko je res prišlo do tega spornega področja, smo se potcrudili vsi predstavniki Odbora za podjetništvo in obrt, predstavniki malega gospodarstva, kot tudi predstavniki Obrtne zbornice in se na sestanku dogovorili o nadaljnjem urejanju tega področja., Kajti vsem je cilj doseči dobro zakonodajo s tega področja, ki bo učinkovita in primerljiva, če že ne enaka; kajti enaka ne more biti, ker to ni realno, z zakonodajo v razvitih ekonomskih sistemih. Na tej podlagi je že sam Odbor za podjetništvo in obrt sprejel podobne sklepe, kot jih je danes sprejela ta usklajevalna komisija. V sami skupščinski proceduri pa je Zbor združenega dela zavrnil ta dva zakona, v Zboru občin sta bila sprejeta soglasno, v Družbenopolitičnem zboru pa z večino glasov. Na tej podlagi menim, da je predlog, ki ga je danes izglasovala ta usklajevalna komisija, koristen, saj vsebuje določbo, da se ti predlogi oz. osnutki zakonov sprejmejo, vendar se ne gre v nadaljnjo proceduro, torej v končno fazo vse do takrat, dokler tudi ostali zakonski osnutki s področij, ki so do sedaj vsebovani v veljavnem obrtnem zakonu, niso predstavljeni, izoblikovani in dani vsem na voljo. Da bi to dosegli - za to so zadolžena druga ministrstva - je potrebno postaviti ta rok 1.oktober letos. Zato je to zelo pomembno dejstvo.</p>
                  <p>Drugo izredno pomembno dejstvo pa je oblikovanje te 7-članske komisije iz različnhih, nasprotujočih si straqni; kajti le tako bo možno preseči dano stanje in  izoblikovati v končni fazi res ustrezno zakonodajo. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Dobro. Slišali ste zdaj oba predstavnika Izvršnega sveta. Jaz vas moram, spoštovane poslanke in poslanci, vseeno opozoriti na dvoje. Prvič: Zbor združenega dela je uvrstil registracijski zakon na dnevni red le kot predlog za izdajo tega in ga po obravnavi zavrnil. Tu je pa sedaj predlog, da mi sprejmemo osnutek tega zakona. Enako velja tudi za obrtni zakon, ki ga mi seveda nismo sprejeli kot osnutek. Naj bi ga pa danes sprejeli kot osnutek. In enako velja tudi za gostinski. To se pravi, da bi morali avtomatično preskočiti eno oziroma dve fazi. Kako lahko to sploh kdo od nas zahteva? Jaz bi vprašal predstavnika komisije, kako ste lahko sploh sprejeli takšen predlog. Prosim! Saj ste bili tudi drugi tam?</p>
               </sp>
               <sp>
                  <speaker>VLADO PUC:</speaker>
                  <p>Povedal bom tako kot prej. Prva zadeva je ta, da je bil sestanek med sekretariatom, potem je bil predstavnik odbora, mislim celo predsednik Odbora za obrt in podjetništvo in tudi Obrtne zbornice, ki so se tu dogovorili. Torej tudi zadnjič, ko smo mi tu izglasovali, je šla debata v tem smislu, da se to naredi. Meni do danes ni nihče nič rekel, da je tudi kaj drugače in smo mi to podprli in tudi razlagali. Jaz mislim, da zadnjič mi ta dva zakona, ali pa osnutka ali pa predloga, zaradi tega nismo sprejeli, ker smo rekli, da mora iti vse, kar je okrog obrtništva, hkrati. Torej trditi, da je bil to glavni vzrok; seveda, bile so tudi druge pripombe, ki pa jih potem v nadaljevanju lahko mi pač z amandmajem kakorkoli že rešimo in zato smo se mi odločili, da gremo, ker je interes prisoten. Rok je tam 1.oktober. Mi smo rekli, a v besedilu to ne piše, da morajo vsi predstavniki teh odborov v enem tednu določiti člane te skupine, in do takrat naj bi ta skupina začela delati. Zato smo se sedaj mi odločili tako.</p>
               </sp>
               <sp>
                  <speaker>IRENA DOBRAVC-TATALOVIĆ:</speaker>
                  <p>Samo v pojasnilo. Važno je, da se gre naprej v izdelavo zakona. Menim, da bi s tem, če bi sedaj zavrnili to področje, povzročili to, da gre ta zakonodaja iz skupščinske procedure. To bi bilo zelo slabo. Zakon o registraciji zasebnikov je bil sicer pod drugim naslovom "Zakon o zasebnem delu", katerega predlagatelj je bila  Liberalno-demokratska stranka, že več kot leto dni prej v obravnavi in vam sploh ni tuj. Ta zakon o registraciji dejavnosti je popravljen, je usklajen, ne vsebuje več tistega instituta, ki je bil temelj vsega spora, to je popoldanske obrti. V zakonu o registraciji dejavnosti zasebnikov je omogočeno: da vsak zasebnik lahko prične delati, da pridobi status, da si zagotovi socialno in pokojninsko zavarovanje. Je pa v tem zakonu varofvalni mehanizem: da vsak poseben zakon, to je zakon s področja bodisi šolstva bodisi zdravstva, lahko s svojo speicalno določbo izključi te stvari. Torej, prav zaradi teh preskokov in zaradi neskladja, ker ostali resorji še niso hkrati z našim resorjem pripravili te zakonodaje, je bilo tudi določeno to, da naj gre paket hkrati. In mislim, da je prav to delo danes opravila usklajevalna komisija, ko je določila rok, v katerem morajo ostali resorji pripraviti svoje zakone. Menim pa, da ni smotrno, da gre zaradi tega, ker določene stvari na drugih področjih še niso pripravljene, vse skupaj iz obravnave. Ostala dva zbora sta zadevo sprejela, usklajevalna komisija je podala predlog sporazumne rešitve in prosim, da se o tem glasuje.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Gospod Roman Jakič.</p>
               </sp>
               <sp>
                  <speaker>ROMAN JAKIČ:</speaker>
                  <p>Hvala za besedo. Oglasil sem se, da se ne bi zdelo, da je bil tam samo gospod Puc. V komisiji smo bili v bistvu vsi, vseh pet predstavnikov Zbora združenega dela. In poanta in namen predloga, ki je zdaj prišel na Zbor združenega dela je seveda v tem, da se z izdelavo zakonov s tega področja, ki se, kot rečeno, melje in paca v tej skupščini še iz prejšnje sestave skupščine in s tistim predlogom, da se pač ta segment zasebnega dela in tega na nek način začne reševati in izdelovati. Problem je namreč ta, da če danes ne sprejmemo, seveda jaz tu ne plediram, da se tudi osnutek sprejme, plediram pa samo to, da gre ta zakon v postopek. Odločili se bomo, ali naj bo to osnutek ali predlog za izdajo, ta prva faza. Plediram iz preprostega razloga, ker če to zavrnemo, se seveda stvar ustavi za nekaj mesecev, kakor sem razumel strokovno službo, in seveda zopet za nekaj mesecev prestavimo to perečo problematiko, ki pa je bila evidentna iz tistih polemik, ki so se takrat vrstile okrog tistega našega predloga zakona. Nas je vodilo ravno to in gospod Puc je to korektno tu predstavil. Šlo je za to, da se pač problematika reši z ustreznim zakonom, da se da Izvršnemu svetu oz. ustreznemu ministrstvu tista točka, s katero lahko naprej izdeluje, poleg tega pa je Izvršni svet še celo predlagal, da zaradi različnih mnenj tako v teh segmentih, ki se gibljejo okrog tega zakona, da se sestavi ta komisija in ta komisija naj bi potem usklajevala ta nesoglasja, ki so znotraj tega zakona. Zato bi tudi prosil Zbor združenega dela - ne plediram, da sprejme osnutek, ker konec-koncev smo takrat rekli, da smo zavrnili koncept - da se pogovarja o tem, da bi dali zeleno luč, samo da se začne o tej problematiki razpravljati in pripravljati ustrezne akte. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Rogina.</p>
               </sp>
               <sp>
                  <speaker>BOGO ROGINA:</speaker>
                  <p>Očitno se pri vsej tej razpravi o zakonodaji okrog obrti vračamo vedno nazaj do tega zakona o zasebnem delu in mislim, da je to tudi eden od problemov, ki omejuje hitrejše sprejemanje te zakonodaje. Še vedno namreč piše po časopisih - prejšnji teden v Gospodarskem vestniku članek gospoda Kopača, kjer ima mene za glavnega krivca - da ne morejo v popoldanskih in raznih podobnih dejavnostih normalno delati. Moram reči, da sem bil danes kar zadovoljen ob predstavitvi zdravstvene zakonodaje, kjer so odločili striktno, da ni popoldanske obrti. Bom odkrit. Danes sem se hotel izogniti razpravi, ker na koncu se najde krivec in se reče Odbor za podjetništvo in obrt. Mi smo jasno povedali na odboru, da s konceptom pripravljenih osnutkov nismo zadovoljni, da pa želimo, da gre procedura naprej in da s to zakonodajo nekam pridemo. Jasno je bilo povedano, da se je nujno lotiti zakona o družbah, ker je nesprejemljivo, da bomo v nekem trenutku s sprejemom neke zakonodaje pol dosedanjih obrtnikov postavili izven vse zakonodaje; in ta možnost je tukaj podana.</p>
                  <p>Drugo je sedaj samo proceduralno vprašanje. Ker je to komaj v fazi osnutka, se mora po moje zbor odločiti o tem, ali vzame nazaj na dnevni red posamezne osnutke ter o njih razpravlja in se potem odloča na osnovi predloga te usklajevalne komisije. V vsakem primeru pa nasprotujem, da ta predlog usklajevalne komisije enostavno sprejmemo v paketu, brez razprave. Hvala lepa.</p>
               </sp>
               <sp>
                  <speaker>JOŽE ZUPANČIČ:</speaker>
                  <p>Predlagal bi naslednje: komisija vseh treh zborov za pripravo sporazumnega predloga ima tu štiri točke. Lepo bi vas prosil, da vzamete ta papir v roke, tako da bomjo imeli potem enotno mnenje in da ne bo razhajanj. In sicer je tu pri tem predlogu:</p>
                  <p>1. točka se glasi: Komisija predlaga Zboru združenega dela, da sprejme osnutek obrtnega zakona. Mislim, da je tu mala napaka, ali pa velika, ker bi moralo pisati: Komisija predlaga Zboru združenega dela, da obravnava in sprejme osnutek obrtnega zakona. Ker mi ga ne moremo sprejeti, če ga še nismo obravnavali. In zaradi tega bi morali tu imeti to dopolnitev.</p>
                  <p>Ravno tako tu v 2. točki lepo piše: Komisija predlaga Zboru združenega dela, da obravnava registracijski zakon kot predlog za izdajo zakona, z zakonskim osnutkom, ter ga sprejme.</p>
                  <p>To se pravi, da gre za obravnavo.</p>
                  <p>Za obravnavo gre tudi pri gostinskem zakonu na drugi strani, točka 4: Komisija predlaga Zboru združenega dela, da obravnava zakon o gostinski dejavnosti kot osnutek zakona ter ga sprejme. Zato smo vas tudi obvestili s pismom, da bi prinesli material v zvezi s temi tremi zakoni s seboj, tako da bi lahko to gradivo obravnavali in ga sprejeli kot osnutek, tako kot je tudi s strani te komisije navedeno.</p>
                  <p>Tretji sklep je pa seveda nekaj čisto normalnega in je za sprejem. Zdaj je pa samo vprašanje, kdaj to obravnavo opravimo - danes ali 31-tega? Moramo pa to obravnavati; nikakor ne moremo tega sprejeti brez obravnave, zlasti še registracijski pravilnik, če smo ga zavrnili. Ne moremo v dveh fazah sprejeti tisto, kar smo zavrnili. Tu ni nobene logike. Tudi mi, nepravniki, te nelogike ne podpiramo.</p>
                  <p>Prosim, gospod Vlado Puc.</p>
               </sp>
               <sp>
                  <speaker>VLADO PUC:</speaker>
                  <p>Predlagal bi, če je to možno, da bi ga jutri obravnavali. Namreč, danes je bilo povedano iz strokovnih služb, da ta komisija - dokler ta osnutek ni obravnavan in sprejet - ne more biti imenovana in se tudi potem ne more delati naprej. Tako je bilo povedano. Sedaj ne vem, ali je res, ali ne.          </p>
               </sp>
               <sp>
                  <speaker>ANKA OSTERMAN:</speaker>
                  <p>Tudi jaz sem bila članica te usklajevalne komisije in sem bila tista, ki je glasovala proti temu sporazumnemu predlogu, oziroma predlogu, ki je bil pomotoma označen, da je bil sporazumen. Povedala sem tudi, da smo zavrnili sprejem teh dveh predlogov in osnutkov zakonov zaradi tega, ker smo menili, da vsebinsko niso dovolj pripravljeni, da je bilo preveč pipomb in da si je potrebno vzeti čas za izboljšanje zakona. Glede na to, da verjetno ni namen (tudi moj ni) zavlačevati kakorkoli stvari, bi bilo potrebno sprejeti vsaj predlog za izdajo zakona, s tem da je treba opraviti pred tem razpravo. Zato predlagam, da razpravo o obeh teh zakonih opravimo 31.7., ko imamo še dovolj časa. Hvala.</p>
               </sp>
               <sp>
                  <speaker>DAVORIN BIZJAK:</speaker>
                  <p>Ker sem verjetno edini, ki zastopam gostinstvo in turizem v tej skupščini, bi rad samo to povedal v zvezi z zakonom o gostinski dejavnosti. Mislim, da se tu lahko postopek skrajša. Stališča te dejavnosti so bila v pismeni obliki posredovana predlagateljem zakona, vendar je en ključni pogoj, da se zakon sploh sprejme. Namreč, zakon je zelo načelen, kratek in splošen, s čimer se strinjamo. Na neštetih ključnih vprašanjih pa se nanaša oziroma sklicuje na podzakonske predpise, ki jih bo sprejel ta ali drugi organ, v glavnem republiško ministrstvo za turizem. Nemogoče je sprejemati zakon ne da bi vedeli, kaj bodo ti podzakonski predpisi prinesli. Vsaj v osnutku bi morali biti. Naš pogoj je, da bomo sodelovali v razpravi o dokončnem tekstu zakona, ko bodo ti podzakonski predpisi v osnutku ali v predlogu znani. To se pravi, kar se procedure tiče, nimamo nič proti, če se predlog za izdajo zakona z osnutkom plasira, vendar apeliramo na predlagatelja, da pripravi te podzakonske predpise, ki so pa ključni. Če bi zakon sedaj analizirali, bi ugotovili, da se bo vse bistveno predpisalo s podzakonskimi predpisi.</p>
               </sp>
               <sp>
                  <speaker>LEOPOLD DRAME:</speaker>
                  <p>Spoštovani! V obrti podpiramo ta stališča komisije, ki so se nekje približala našim hotenjem, čeprav je bilo pred tem naše stališče do obravnave teh zakonov drugačno. Mislim, da ne bi kazalo, da danes to ločeno obravnavamo, ker obrtne dejavnosti sovpadajo še zdaj, ker se to ločuje, tudi z drugimi dejavnostmi, ki jih trenutno še nimamo v fazi predlogov ali osnutkov, kot so zakon o avtoprevozništvu, zakon o trgovinski dejavnosti. Te so tudi v zdajšnjem obrtne dejavnosti in če se za nek kompleks, ker večkrat naletimo na ta odpor, da ga kompleksno obravnavamo, potem bi kazalo počakati, posebno pa, da tudi stališča, ker imajo predlagani zakoni v obrtni dejavnosti, o registraciji obrtne dejavnosti in v samem gostinstvu precej nedorečenega in veliko spreminjevalnih predlogov. Zato mislim, da bi počakali na stališče komisije in naše zbornice, ki ga bo predlagala, in da bi potem kompleksno obravnavali ta paket, ki zadeva obrtno področje. Seveda pa nisem proti, da bi se ta proces pripravljalnih faz ustavil. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Želi še kdo besedo? (Da.)</p>
               </sp>
               <sp>
                  <speaker>IRENA DOBRAVC-TATALOVIĆ:</speaker>
                  <p>Spoštovani poslanci! Osnutek obrtnega zakona je bil obravnavan. Tudi gospa Ostermanova je dejala, da ste imeli številne pripombe in prav to kaže na dejstvo, da je bil obravnavan. Sama sem bila tudi prisotna.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Samo ga nismo sprejeli.</p>
               </sp>
               <sp>
                  <speaker>IRENA DOBRAVC-TATALOVIĆ:</speaker>
                  <p>Vi ste rekli, da ga tudi obravnavali niste. Predloga za izdajo zakona za registracijo pa dejansko niste obravnavali. Osnutek obrtnega zakona pa je bil obravnavan, pripombe so dobrodošle in menim, da je treba omogočiti, da se na tej zakonodaji dela naprej, da se upošteva stališče usklajevalne komisije ter omogoči, da ta komisija, ki je predlagana, prične čim hitreje z delom. S pripravo predloga pa se ne bo šlo (ponovno pravim) v skupščinsko proceduro toliko časa, dokler vsa resorna ministrstva ne bodo imela pripravljene zakonodaje s svojega področja. Resorno ministrstvo za turizem ga že ima; tega pa še nimamo od prevoznikov, avtoprevoznikov, kot tudi ne od trgovine. Vendar smo včeraj dobili informacijo, da imajo zakon že pripravljen. Torej, treba je zagotoviti, da dobimo dejansko usklajeno od vseh tistih ministrstev zakonske osnutke ali vsaj predloge za izdajo zakonov, ki posegajo v to področje. Glede na to, da je treba čakati na zakon o družbah, pa menim, da temu ni tako. Zakon o družbah bo urejal praviloma status pravnih oseb. Tukaj pa gre za status fizičnih oseb.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Ne. Jaz mislim, da se moramo razumeti in opozarjam poslance na naslednje: mi moramo obravnavo še enkrat opraviti in s to obravnavo seveda ni zagotovljeno, da bomo osnutek sprejeli, zlasti, če ne bo poštenih utemeljitev, s čim meni to ministrstvo nekatere postavke v tem zakonu spremeniti. Na ta način zato nihče iz našega zbora ne more dobiti bianco mrenico, da bo nekaj sprejeto, kar je seveda še vprašljivo in bo v razpravi. Zaradi tega ne morem dopustiti take razprave.</p>
                  <p>Predlagam naslednje: Mi smo obravnavali to stališče komisije vseh treh zborov za pripravo sporazumnega predloga. To poročilo smo sprejeli na znanje in bomo o vseh treh zakonih razpravljali na naslednji seji. Ne jutri, ampak na naslednji seji. In do takrat naj pridejo tudi ti iz ministrstva - prav tako iz šolskega ministrstva - s konkretnimi predlogi, kaj še menijo, da bo potrebno v teh zakonih spremeniti. Če tega pisnega gradiva ne bo, tega na dnevnem redu tudi 31.7. ne bo.</p>
                  <p>O tem stališču bomo glasovali. Najprej, koliko nas je prisotnih: (47) - Kot sem povedal, predlagam, da se prestavi na 31.7., če bodo tudi pisna gradiva v zvezi s temi tremi zakoni, kaj se bo spremenilo. Če pa tega ne bo, pa tudi takrat ne bomo obravnavali.</p>
                  <p>Kdo je za tak predlog? (44 delegatov) Kdo je proti? (Nihče) Vzdržanih? (5 delegatov)</p>
                  <p>Potem lahko nadaljujemo z dnevnim redom.</p>
                  <p>Prehajamo na <title>2. TOČKO, to je UKREPI NA PODROČJU GOSPODARSTVA, SPLOŠNE IN SKUPNE PORABE PO AGRESIJI NA REPUBLIKO SLOVENIJO.</title> - Želel bi, da sedaj najprej slišite informacijo podpredsednika zbora.</p>
               </sp>
               <sp>
                  <speaker>BOGO ROGINA:</speaker>
                  <p>PREDSEDNIK mi je prej naročil, da poskušam najti podpredsednika vlade za gospodarstvo, da bi z njim nekako poskušali oblikovati to točko dnevnega reda. Ugotovili smo, da je podpredsednik vlade v tujini in ga tudi nocoj na sestanku z župani in predsedniki izvršnih svetov ne bo; da je tudi minister za finance neznano kje, oziroma ni možno izvedeti, kje je, in da nam ostaneta na razpolago samo še ministra za plan, to je gospod Umek, in minister za gospodarstvo, gospod Rejc. Jaz sem se z njima pogovarjal. Minister Rejc pravi, da se strinja s tem, da se o stvareh pogovarjamo, da v bistvu nima povedati kaj novega, da pa se lahko pogovorimo. Minister Umek pa pravi, da je bila takšna situacija v gospodarstvu tudi že pred vojno.</p>
                  <p>Že predsedniku sem rekel, da predlagam, da to točko uvrstimo in naj ta dva ministra, ki sta še na razpolago in ju iščejo, prideta. Če bodo našli ministra Šešoka, lahko to razpravo opravimo in eventualno o predlogu, ki ga je dal Klub Neodvisnih, dejansko razpravljamo, da imenujemo tudi gospodarski krizni štab, tako kot imamo vojaški krizni štab.</p>
                  <p>No, omenil bi še, da je bilo tu povedano, da ima predsednik Skupščine, gospod Bučar, že neko skupino, s katero sodeluje. Sam razumem to kot njegove posvetovalne sodelavce, s katerimi se o teh problemih posvetuje in se zborov v nobenem primeru ne obvezuje in ne tvorijo nobene formalne skupine, ki bi poskušala najti ukrepe v gospodarstvu in eventualna tuja vlaganja v to naše gospodarstvo. Zato sem prepričan, da je treba najti neobremenjene, sveže ljudi iz gospodarstva, ki bodo znali pomagati temu gospodarskemu delu vlade.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Predlagal bi naslednje - Roman, mislim, da ne boš preveč hud. Nima smisla, da zdaj obravnavamo. Ohranimo to točko dnevnega reda. Bomo videli, kakšna bo situacija jutri.</p>
               </sp>
               <sp>
                  <speaker>ROMAN JAKIČ:</speaker>
                  <p>Opravičujem se. Predlagal bi, da si zavrtite film malo nazaj. Tisto, kar je gospod Ban predlagal, je zame najbolj sprejemljivo. Če bo jutri tukaj gospod Šešok, ali če ga ne bo, mislim, da je čvekanje v tri dni in brez tistega, kar rabimo - to je nekaj tistih točk, kaj nameravajo narediti oziroma kako - je brez zveze, da sploh imamo to točko dnevnega reda. Jaz prej, ko smo glasovali, v bistvu nisem uspel, da bi dal ob tem sklepu predlog, da je točka na dnevnem redu ob pogoju, da pridejo ljudje s točno določenimi predlogi in se na osnovi teh razpravlja; ne pa sedaj. Lahko tudi govorim, kako je gospodarska škoda nastala na 50.km odseku na stari vrhniški cesti, pa to še nič ne pomeni, ni nobena rešitev za to. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Glede na to, kar je gospod Jakič povedal: meni se je vseeno zdelo, da bi en del razprave vseeno lahko opravili, in to s tistega zornega kota, že konkretnih predlogov - zato, ker bom jaz še vedno prepričan v to, da nekateri že točno veste, kaj bi bilo potrebno tudi v zakonodaji spremeniti in da bi lahko tudi v Izvršnem svetu marsikaj napravili. Oni si enostavno sedaj glede na izkušnje, ki jih imamo, ne bodo znali vseh teh predlogov sami izmisliti oz. jih oceniti kot pravilne. Da bom zelo konkreten, bom pač povedal, kako se meni zdi: npr. eden iz prometnega sektorja veliko več in boljše pozna konkretne probleme, kot pa nekdo iz Izvršnega sveta.</p>
                  <p>Jaz vas namreč zelo visoko cenim, ker ste praktiki in teoretiki hkrati, ampak ne bi rad, da bi bila tu razprava na pamet, ker v končni fazi bi bil lahko celo predrzen ali pa (ne vem) črnogled in bi rekel: "Pojdimo rajši kar domov. Zakaj sploh sedimo tukaj?" Razpravljamo mogoče o nekaterih zadevah, ki so zelo nepomembne, o tistih pomembnih pa se ne moremo dogovoriti zaradi tega, ker praktično Izvršnega sveta ni v Ljubljani.</p>
                  <p>No, dežurna iz Izvršnega sveta v našem zboru je danes Jožica Puhar, ministrica za delo.</p>
               </sp>
               <sp>
                  <speaker>JOŽICA PUHAR:</speaker>
                  <p>Spoštovani poslanci! Opravičujem se, da se vtikam v besedo. Pravzaprav je res stvar pogovora in razčiščevanja med vami, kaj lahko prispevate in kaj bi radi slišali. Ampak glede na intencije oz. na vaše namene, ki sem jih razbrala iz te razprave, ocenjujem, da bi se nekaj stvari lahko pogovorili, če čutimo željo po tem, da se pogovorimo.</p>
                  <p>Kolikor poznam dogajanja v Izvršnem svetu - in mislim, da jih poznam - predlagam, da bi mogoče sprejeli informacijo gospoda Rejca, ki je verjetno sedaj najbolj na tekočem, kaj se dogaja v Izvršnem svetu in kaj pripravljamo. Mogoče imate pa vi ob tem kakšne solucije, pa bi jih lahko porabili. Ne bi zavrgla te ideje. Ne mislim pa, da je danes in ta trenutek razprava lahko takšna, da boste imeli en papir, usmeritve in ne vem kaj še vse. To mislim, da verjetno ni niti čas niti trenutek. Če ste s tem zadovoljni, predlagam, da to tako opravimo; mogoče bomo pa drug od drugega kaj potegnili.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Saj jaz bi tudi predlagal: če bi bil gospod Rejc tu, imamo lepo 2. točko.  Prosim, gospod Ban še enkrat.</p>
               </sp>
               <sp>
                  <speaker>FRANC BAN:</speaker>
                  <p>PREDSEDNIK, zakaj se ne sprejme moj predlog, ki je bil malo drugačen? Predlagal sem, da Izvršni svet v nekaj dneh pripravi predloge ukrepov na posameznih strateških področjih, da ta Zbor združenega dela to gradivo (ki je lahko na treh listih papirja) dobi in se ta Zbor združenega dela prve dni prihodnjega tedna sestane skupaj z gospodarskim delom vlade na izredni seji, da skupno ocenimo in sprejmemo nekatere ukrepe, ki so nujno potrebni.</p>
                  <p>To je bil moj predlog. Ne vem, jaz nisem za to. Verjamem, da gospod minister Rejc in ministrica Puharjeva lahko sedaj povesta nekatere stvari, samo to ni to. Mi se moramo dogovoriti, ker verjamem, da posamezna ministrstva pripravljajo nekatere operativne in konkretne ukrepe. To predlagam in mislim, da čas terja od nas, da gremo po tej poti. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Malo še počakajte. Vi morate tudi biti potem praktični, pragmatični. To, kar je sedaj predlagal gospod Ban, naš zbor sam ne more sprejeti. Mi bomo zopet prihodnji teden sami tu čepeli, obravnavali in nekaj sprejemali, ker morajo potem, če bomo že kakšen zakon ali odlok sprejeli, odloke sprejemati v Izvršnem svetu, medtem ko bomo zakone skupaj. To se pravi, da moramo biti zopet vsi trije zbori in se mi zdi škoda časa, ker bi lahko v eni uri o nekaterih stvareh vseeno malo izmenjali stališča in bi to delo tudi opravili. Če pa nočete, ga pa ne bomo. Bomo pač potem prihodnji teden ali kadarkoli. Meni ni hudo, ampak da nas bo pa prišlo 42 potem na tisto sejo, pa mi bo hudo.  Prosim, gospod Arzenšek.</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Spoštovani in predsednik ne mi zameriti. Moram nekaj povedati. Dejansko mi, kot Zbor združenega dela, o teh stvareh, o kakršnikoli sferi stalno in stalno nekaj govorimo in dobimo, recimo, informacije. Moram tako reči: bila je dana tudi interpelacija s strani gospodarstva. Dobili smo neke podatke, ki so bili pred vojno (če lahko tako rečem), potem tudi določena zagotovila v sferi družbenih dejavnosti, kar se je zdaj, ob vsem spoštovanem upoštevanju prekinitve ognja in teh stvari, bistveno spremenilo. Če se misli, da bi bila na osnovi tega izmenjava medsebojnih informacij, kako se kdo kje počiti, menim, da je to nepotrebno. Ne mi zameriti. Iz preprostega razloga, ker vem, da so vsi morali narediti že predčasno: prvič so si sami predstavniki vlade in Predsedstva ogledali posamezna področja, naredili prve ocene vojne škode - tako sodim, ker smo to morali narediti tudi pri nas v zdravstvenem centru - izpad dohodka in druge neposredne stvari. Mislim, da tokrat (pa mi ne zamerite) proceduralno ni prav, da si jemljemo čas po nepotrebnem. Ravno obratno, kar ti misliš. Iz dveh razlogov: prvič, na osnovi te ocene in ocene, ki je bila ocenjena kot krizna pred nastopom teh razmer. Te razmere pa so to stvar še poglobile in praktično iz tega izhaja paket strateških ukrepov, usmeritev. Reči moram - pa brez zamere, da to povem - da bi Izvršni svet enkrat moral dati priložnost, pa tudi, če se ločeno sestanemo.</p>
                  <p>Imam pa še en dodaten predlog, da se cela garnitura Izvršnega sveta pojavi pred Zborom združenega dela in da Zbor združenega dela - če se odločimo tako - predlaga potem v sprejem vsem zborom 31.7.; praktično najprej celotno situacijo in ukrepe, ki jih mora dejansko generalno sprejeti skupščina, s tem, da pa naj zagotovijo tukaj prisotni člani, poslanci tega zbora, drugi teden udeležbo tudi tistih, ki so danes odsotni. Ker moram reči, da šele takrat velja o nečem govoriti. Povejte mi - jaz respektiram recimo gospoda Rejca, gospo Jožico Puhar in moram reči, da (recimo) točno vem, kaj bo povedal. Moram pa reči tudi to drugo, to je ugotovitev stanja. Recimo, če boste mene vprašali, sem tudi jaz pripravljen eno uro govoriti o centru zaradi tega, ker ga najbolj poznam, pa mogoče bi še kaj izvedeli iz Celja, pa bi še rekel, da bi gospod Bizjak Darko, direktor Zdravilišča Rogaška Slatina, zdaj moral imeti 2000 gostov, pa jih ima 200 - in je to zapisano kot ugotovitev tega. Zadaj pa vemo tudi to, da ministrstvo za turizem, na primer - da bom šel malo izven sfere družbenih dejavnosti - pripravlja oz. zahteva, na zahtevo Obale in podobnih razno-raznih inštitucij, neke ukrepe kot zaščito tega področja. Zato predlagam in ni oportuno, mislim pa, da je prvič vsebinsko in operativno to, da dejansko Izvršni svet vse resorje ne samo recimo eden. Vsi ti resorji, tudi krizni, takozvani vojni štab naj se pripravi. Jaz mislim, da obveznosti iz tega niso končane in se nadaljujejo. Praktično so v neposredni povezavi tudi z obveznostmi. Vemo pa, kakšno je stanje, kaj nas ovira, da lahko izvajamo. Vemo tudi, kje so posledice, da ne zagotavljamo sredstev tudi za družbene dejavnosti, ker ni prilivov in tako dalje. No, in bom vprašal: kdo naj potem nekaj predlaga? Mi ne. To naj predlaga, kot operativno telo, Izvršni svet. Ja pa ta zbor potem najbolj poklican, da iz svojih izkušenj, pa rrecimo to, njihov predlog ukrepov, pred obravnavo v celotni skupščini, bom rekel, ne oceni, daje sugestije in svoje pripombe glede na to, da se vsak dan s tem sooča kot problemom. Brez politike, brez vsega. Ker to je operativni del, ki nam zagotavlja tudi obstoj, pa četudi v kriznih razmerah. No, in to sem mislil: da bi se dejansko v nekaj dneh pripravilo, preverili bi našo prisotnost in drugi teden zbor. Kasneje pa mora biti obvezhnost, da če so ukrepi, da mora biti seznanjena in jih sprejeti cela skupščina. Hvala.</p>
               </sp>
               <sp>
                  <speaker>VLADO PUC:</speaker>
                  <p>Ko smo začeli razpravo okrog tega, sem jaz, vsaj v sebi, čutil, da je ta Zbor združenega dela na nek način užaljen, ko je nekdo povedal, da danes predsednik Izvršnega sveta, gospod Peterle, sklicuje izvršnike in župane. Takrat sem šel gor in sem rekel, da dajmo nekaj reči okrog tega, da bomo prišli zvečer, saj smo trije tu, da bomo nekaj več vedeli. In mislim, da ne bi bilo narobe, če bi v petih ali desetih minutah gospod Rejc kaj povedal. Namreč, če se vrnemo na to vojno škodo, moram povedati, da sem se do danes parkrat z našimi financarji pogovarjal. V Logatcu je gradbenemu podjetju zgorelo: dva do tri kamiona, buldožer, prikolica. In skupščina je sprejela sklep, da bi en dan ali pa tudi dva dni delali vsi, ki so zaposleni, se enostavno to ne da. Postavil ssem financarjem še par vprašanj s tega področja, pa do danes ni odgovora. In tu zamerim torej Izvršnemu svetu, ki ni hitro ukrepal. Če so ljudje pripravljeni delati, bi bilo treba s to zakonodajo, v tem smislu dati zagotovilo, da se spremeni, ali pa reči: to pa lahko naredite in pokasirate denar, ker čas teče. Mi vsi točno vemo, da tega denarja od nikjer ne bomo dobili. In če bomo še čakali, se strinjam, da čakamo do konca meseca, ampak potem spet nekdo ne bo pripravil in bo september i n bomo imeli to, kar imamo. Cene gredo pa gor, robe ne bo, tega ne bo. Predlagal bi, da vsaj tisto, kar si je zamislil Izvršni svet, kar gospod Rejc ta trenutek ve, naj nam pove in mislim, da smo ga pripravljeni pet minut poslušati. Če ima kaj za povedati, če pa nima, je pa bolje, da ne gre gor.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Replika, ampak ne na gospoda Puca.</p>
               </sp>
               <sp>
                  <speaker>BOGO ROGINA:</speaker>
                  <p>Moram reči, da je gospoda Arzenška prijetno poslušati, da je kar dober govornik. Verjetno pa se ni še znašal v taki situaciji. Meni se je zadnjič oglasil Jože Smole iz "Svile". Dne 17.maja so dali Ljubljanski banki pravice in denar za petsto tisoč mark za repromaterial zunaj. Do danes ni nakazano in morajo proizvodnjo ustaviti. Mi se pogovarjamo, da bi o tem enkrat pozneje diskutirali, pa naj najprej nekaj Izvršni svet pripravi, in tako dalje. Če ta naš Zbor združenega dela ni tisti, ki bi moral o tej situaciji, ki je nastala v Sloveniji, pa ne samo zaradi vojne ikn vojnih škod, ampak tudi zaradi našega osamosvajanja. Poglejte: imamo primere obrti; nekako dvajset obrtnikov je izgubilo kamione v teh barikadah, danes pa morajo lepo čakati, da dobijo uvozne pravice iz Beograda. Ali mislite, da jim bo Beograd dal uvozne pravice za nadomestilo kamionov, ki so zgoreli na barikadah? In še je takih primerov. Moram reči, da je "Svila" ena redkih dobrih tovarn v Mariboru, ampak zaradi situacije bo šla k vragu, ker morajo vrata zapreti. Zdaj lahko samo še kolektivni dopust naredijo, pa ta propad preložijo za par dni. Mi se pa enostavno o tem ne bi pogovarjali! Tudi vi v zdravstvu ne boste imeli več od česa kupovati zdravil in delati, če ne bomo nekako vsaj tega gospodarstva rešili.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Lepo vas prosim - to je že razprava o sami točki. Škoda se mi zdi, da to razpravljamo sedaj. Povedati vam moram, da mi je v bistvu nerodno zaradi te razprave. Če ste prav razumeli ali pa ne - mi je. Zaradi tega, ker je Jožica Puharjeva lepo povedala, pa tudi nočete poslušati. Treba je nekoga slišati, pa tudi poslušati oz. prispevati. In jaz zato ne bi imel nič proti, če bi lahko tudi tu kdo kaj prispeval.</p>
                  <p>In še enkrat bom povedal, tretjič: cel regiment vas je tukaj, znate marsikaj prispevati, zdaj pa nočete dati od sebe svojega prispevka. Pet vas je še. Sedaj mi pa povejte: ali bomo razpravljali o tej točki, ali ne? Ker sedaj razpravljamo o tem, ali bomo sploh razpravljali ali ne - razumete. Pa to ni logično za naš zbor, ali pa smo menda zaradi vročine zunaj, ali pa tudi notri, že vsi taki. Sicer je pa lahko tudi odmor.</p>
                  <p>Do štirih je odmor.</p>
               </sp>
               <stage>/Seja je bila prekinjena ob 15.30 uri in se je nadaljevala ob 14.15 uri/</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Uro in pol smo govorili o tem, ali naj razpravljamo ali ne.</p>
                  <p>Nadaljujemo s točko <title>UKREPI NA PODROČJU GOSPODARSTVA, SPLOŠNE IN SKUPNE PORABE PO AGRESIJI NA REPUBLIKO SLOVENIJO.</title> Vseeno sta tukaj dva, ki bi rada nekaj povedala, potem pa se bomo dokončno dogovorili.  Besedo ima gospod Brglez, potem pa gospod Zabukovec, nakar bomo končali.</p>
               </sp>
               <sp>
                  <speaker>STANISLAV BRGLEZ:</speaker>
                  <p>Spoštovani kolegi-delegati in kolegice! Ne bom dolg. Rad bi rekel samo tole, da bi bilo treba seveda izterjati izvršitev sklepa, ki je bil zadnjič na skupni seji sprejet. Če bi se to dogovorili, bi bil verjetno danes sklep izvršen s strani Izvršnega sveta in bi naša razprava lahko bila drugačna.  Drugič: želel bi reči, da so nekateri sistemi v nemogoči situaciji zato, ker ni odgcovorov na nekatera ključna vprašanja. Naj samo za primer povem, da, recimo PTT sistem ne ve, ali te tri mesece, dokler je ta moratorij - če traja - ali je še član Skupnosti PTT ali ni; ali dela tako ali dela drugače. Samo to ne more odločiti sistem. To mora vlada odločiti in povedati, kako potem ravnati. Spreminjajo se cene, spreminjajo se nekatere druge stvari, ki veljajo za ostale, za nas pa ne, in se seveda tako naprej pravzaprav ne da več delati. Na drugi strani moram reči tudi to, kar bi lahko verjetno povedali drugi za svoja področja še bolje, da se bo enostavno promet ustavil, če ne bomo našli nekaterih drugih rešitev za spremembo teh blagovnih tokov, ki so zdajle pač obrnjeni proti Srbiji in drugim republikam. Zato, ker hočejo vsi imeti sto procentni avans, tega ne upamo dati, ker vemo, da ne bomo dobili materiala; če pa oni dajo material, se bojijo, da ne bodo dobili denarja, ker se bo pač na ta denar nekdo vsedel. In mislim, da teh dogovorov poslovni sistemi sami ne morejo razrešiti, ampak moramo potem na nekem drugem nivoju priti do odgovorov, ali sicer najti zamenjavo z nekaterimi drugimi - ne vem, verjetno z zapadnimi državami, ker sicer se bo ob ponovljeni situaciji, kot je bila sedaj, znalo zgoditi, da se bodo ti telefoni malo drugače obnašali, kot so se tokrat. Tokrat niso utihnili. Jaz pa ne bi želel, da bi v drugi priliki utihnili, če bo situacija seveda bistveno slabša kot je sedaj. Tako da enostavno mislim, da na nekatera vprašanja je odgovore treba dati.</p>
                  <p>Pa še en problem bi rad izpostavil, kar sem imel namen že zadnjič na skupnem zasedanju. Nismo razglasili izrednega stanja, pa tudi preklicaloi ga nismo. Smo pa uporabili zakonodajo, ki velja za tako stanje. Mislim, da smo na to vendarle dolžni dobiti odgovor. Saj ta parlament ga najbrž zasluži. Ker sicer nekateri sistemi ravnajo nezakonito. Vrsta ukrepov je, za katere - če ni razglašeno izredno stanje - ni pokritja. Lepo prosim, dajte nam na to odgovor, da bomo vedeli potem, kako pravzaprav v bodoče ravnamo.</p>
                  <p>Pa še nekaj okrog te koordinacije pod narekovajem, ker ne vem, katera je. Mislim, da parlament zasluži pojasnilo, katera je ta koordinacija, kdo pravzaprav v tem trenutku tole vse skupaj vodi, da ne bo čez nekaj časa situacija v Sloveniji taka, kot je v Jugoslaviji, ko ne bomo obvladovali stvari. Hvala.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p>Kolega Brglez se je dotaknil predvsem tudi pomembnih formalnih razlogov, zakaj bi morali danes razpravljati o tej pereči temi. Jaz sem se hotel že prej oglasiti, ko smo ugibali, ali naj bi dali točko "Krizno stanje v gospodarstvu in v drugih službah v Republiki Sloveniji" na dnevni red, ali ne; ali naj bi prej napravili določene analize, ali prestavili to točko z dnevnega reda za 14 ali več dni. Moje mnenje o tem je naslednje: Ko smo bili vojaško napadeni, nismo delali analiz. Ni bilo časa. Takoj je bilo potrebno izvajati obrambne ukrepe. Sedaj se je pričela tudi gospodarska vojna zoper Slovenijo, tako s strani drugih republik - morda celo anarhična gospodarska vojna - kot s strani zveznih inštitucij. Mislim, da je neobhodno, da moramo takoj:  prvič - seznaniti vodstvo Republike Slovenije - torej predvsem Izvršni svet - s situacijo, v kateri so posamezna področja ali podjetja; in drugič - sugerirati ukrepe oziroma področja, na katerih želimo pomoč oziroma uskladitev za skupne akcije. Drugače se po končanih dopustih mnogi ne bomo imeli kam vrniti, ker nekaterih podjetij preprosto ne bo več.</p>
               </sp>
               <sp>
                  <speaker>IVAN DRETNIK:</speaker>
                  <p>Jaz ne bi cincal o tem, ali bomo o tem razpravljali ali ne, ampak pojdimo h konkretnim predlogom. Imam enega. Predlagam, da Zbor združenega dela posreduje pri Republiškem sekretariatu za ljudsko obrambo, da tiste kmete, ki so zdaj na vojaških dolžnostih, spustijo vsaj začasno domov. Žetev je pred durmi, da pa je žito strateškega pomena, o tem ni treba posebej poudarjati. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Jaz bi vseeno predlagal, če smo sedaj že toliko časa porabili za to, da naj bi oba ministra - gospod Umek in gospod Rejc - povedala vsak v petih ali maksimalno v sedmih minutah, globalno in konkretno, kaj je Izvršni svet v tem tednu od naše skupne seje že pripravil in na ta način, kaj se njima zdi najpomembnejše. Potem pa lahko vi vseeno tudi poveste, bomo vsaj vedeli za informacijo in se mi zdi, da je prav, da javnost to ve.  Se strinjate?</p>
                  <p>Prosim, besedo ima gospod Igor Umek, minister za planiranje.</p>
               </sp>
               <sp>
                  <speaker>IGOR UMEK:</speaker>
                  <p>Treba je najprej konstatirati, da v neki podobni gospodarski vojni smo bili že prej, ne da smo sedaj. Sedaj je samo še eskalirala. Temu so bili namenjeni tudi vsi naši ukrepi gospodarske politike, ki smo jo vis-a-vis Markovićevemu programu, ki je bil v razsulu, vlekli že prej. Dokaz za to, da so bili relativno uspešni, so tudi vsi ekonomski kazalci Slovenije, če jih primerjamo z drugimi deli Jugoslavije. Sedaj je jasno vsa zadeva eskalirala in pridana je bila vsej stvari še vojna škoda, tako posredna in neposredna, in ta gospodarska vojna je postala na nek način eksplicitna, jasna.</p>
                  <p>Po prvih ocenah se bo realni družbeni proizvod v tem letu zmanjšal najmanj za okoli 16 %. Mi smo ocenjevali brez te vojne, ki je bila tu, da bo šel približno dol za 12 %. Ta vojna je dodala najmanj okoli 4 % točke - to so prve preliminarne ocene, kjer smo bili rajši malo bolj škrti; to pa v družbenem proizvodu pomeni okoli milijardo osemsto dolarjev vsega skupaj, kolikor bo Slovenija prizadeta.  </p>
                  <p>Seveda vso to razliko lahko deloma pripišemo vojaški intervenciji, verjetno vsaj tretjino, deloma pa je bila posledica tudi gospodarskih gibanj od prej. Pred tem si ne smemo in ne moremo zatiskati oči, ker drugače bi bili nerealni pri ocenjevanju naše ekonomije.</p>
                  <p>Seveda so ključni problemi, s katerimi se srečujemo, ta trenutek trgi. To je to, da se zmanjšujejo trgi, da se prekinjajo vsi blagovni tokovi, da se zasega lastnina. In prva prioriteta je jasno usmeritev v izvoz. In temu bodo namenjeni pravzaprav tudi vsi ukrepi in pa določena stabilizacija ekonomske situacije pri nas.</p>
                  <p>Treba je še to povedati, da smo na organizacijskem področju ustanovili skupino za makro politiko. Ta se pravzaprav dnevno sooča s situacijo, dela na tcrenutni situaciji in na programu, nekoliko dolgoročnejšem. Ta skupina bo vključevala tudi gospodarstvenike in strokovnjake iz znanosti. Pripravila je tudi že prva izhodišča, za katera moram reči, da še niso bila verificirana na Izvršnem svetu. Pripravljajo se sicer tudi nekateri ukrepi na normativnem področju. Morda bodo nekateri posredovani že zelo kmalu, zelo verjetno pa bo treba imeti še eno skupščino konec tega meseca, ravno zato, da se sprejmejo vsi ti ukrepi.</p>
                  <p>Kar se tiče že reakcij, vi poznate, da je od 27.6. v veljavi sklep Sveta guvernerjev Narodne banke Jugoslavije, v katerem je ukinjena možnost koriščenja kreditov iz primarne emisije slovenskim bankam. To bi dejansko pomenilo, da bi bile v pogojih, ko še uporabljamo dinar, slovenske banke brez svoje centralne banke. Narodna banka je namreč prenehala skrbeti za globalno likvidnost bank celotnega dinarskega denarnega področja, konkretno za likvidnost slovenskih in hrvaških bank. Narodna banka Slovenije je bila zato prisiljena začeti uresničevati navedeno vlogo centralne banke za slovenske poslovne banke. Pri tem je bilo eksplicitno zagotovljeno, da bo to vlogo opravljala v okviru ukrepov denarne politike, ki sicer veljajo za banke v Jugoslaviji. O tem izsiljenem ravnanju je Narodna banka Slovenije že obvestila tujino. Navedene razmere sicer že omogočajo oblikovanje presežnih likvidnostnih sredstev v bankah in tudi odobravanje kreditov v gospodarstvu, vendar je pri tem ključnega pomena, da se s krediti ne financira presežne potrošnje, glede na zmanjšano realizacijo, ampak zagotovi finančno podporo proizvodnji, ki uspeva zadrževati trge, predvsem izvozne, oziroma jih na novo osvaja.</p>
                  <p>Delovanje Izvršnega sveta je usmerjeno te dni na več ravni. Prva je, da pripravi najnujnejše kratkoročne ukrepe za odpravo posledic vojaške intervencije in ekonomske blokade. Druga raven je v oblikovanju konsistentnega programa za uvajanje tržnega sistema po izteku trimesečnega obdobja in pa, da pripravi posamezne zakone za izvedbo tega programa.</p>
                  <p>Glavni cilj teh kratkoročnih ukrepov, ki jih bo predlagal in sprejemal Izvršni svet, je zagotoviti čimprejšnjo normalizacijo gospodarskega življenja, socialno varnost prebivalcem, najbolj prizadetim zaradi posledic vojaške intervencije, in ohraniti primerna izhodišča za oblikovanje normalnega gospodarskega sistema po izteku trimesečnega roka za pogajanja. Naše stališče je, da je kljub težkim gospodarskim razmeram v celoti gledano potrebno čim več problemov reševati v okviru obstoječega tržnega sistema in obstoječih instrumentov, ki jih imamo v rokah, ne pa z omejevalnimi administrativnimi ukrepi.</p>
                  <p>Skupina je predlagala predvsem naslednje ukrepe: uvedba dodatnega prispevka solidarnosti za najnujnejše odpravljanje škode na premoženju in zagotovitev minimalne socialne varnosti zaposlenih v najbolj prizadetih podjetjih. V ta namen bo izdelan tudi zelo selektiven sistem kriterijev za presojo upravičenosti do teh sredstev.</p>
                  <p>Izvršni svet pripravlja dopolnitev uredbe o plačevanju v tujino, s katero se bodo zaostrili pogoji uvoza blaga široke porabe in pogoji plačevanja tistih komitentov, ki imajo negativno stanje evidenčnih deviznih pozicij. Postavljeni so tudi ostrejši pogoji za pobote terjatev in obveznosti. Težili bomo k uskladitvi izdatkov republiškega in občinskih proračunov s prihodki, ki jo narekuje zmanjševanje davčnih osnov in izločitev carin iz republiškega proračuna v skladu z Brionsko deklaracijo. Uskladitev bo na eni strani dosežena z zmanjševanjem izdatkov za programe, ki niso neobhodno potrebni za premostitev trenutnih razmer. Odhodki za delovanje sistemov, ki jih financira proračun, naj bi se izravnavali mesečno s prilivom sredstev. Prilive sredstev naj bi povečali predvsem s povečanjem finančne discipline, z obdavčitvijo dela potrošnje, predvsem luksuzne, in z nekaterimi drugimi davki v segmentih, kjer je davčni potencial še relativno velik in neizkoriščen.</p>
                  <p>Uveljavljeni so že bili ali pa bodo ukrepi za uveljavitev plsačilne discipline v skladu z davčnimi predpisi in zakonom o finančnem poslovanju ter sprejeti ukrepi za bolj učinkovito izterjavo dajatev v občinah. Postopno naj bi bile zmanjšane oprostitve plačevanja davkov in prispevkov. Preverili bomo tudi ves sistem subvencij in intervencij. Izplačila o osebnih dohodkih naj bi še naprej obravnaval obstoječi zakon, menimo pa, da bodo na gibanje osebnih dohodkov v še večji meri kot doslej vplivali doseženi rezultati v poslovanju likvidnostne situacije podjetij. Pomembno vlogo pa bodo morali na tem področju odigrati podpisniki kolektivnih pogodb: Gospodarska zbornica Slovenije in sindikati. V nekaterih podjetjih so se vodstva in sindikati že dogovorili, da zaradi izrednih razmer začasno zamrznejo nekatere člene kolektivne pogodbe, o višini in načinu izplačila osebnih dohodkov pa se bodo vsak mesec posebej dogovorili predstavniki sindikata in vodstev podjetij. Izvršni svet oziroma ..... menimo, da je treba pozvati slovenska podjetja in sindikate, da v medsebojnih dogovorih sprejemajo podobne sklepe, ustrezno njihovemu konkretnemu položaju.</p>
                  <p>Predlagali bomo tudi spremembo zakona, oziroma skupina predlaga spremembo zakonov o funkcionarjih in delavcih v državni upravi, tako da se uskladijo izplačila osebnih dohodkov z materialnimi možnostmi proračuna. Banke naj bi nudile finančno podporo predvsem proizvodnji, ki je uspela zadržati trg oziroma ga na novo osvaja, ne bodo pa financirale potrošnje.</p>
                  <p>Druga raven delovanja Izvršnega sveta, tista, ki sem jo prej omenil, vključuje intenzivne priprave na nadaljnje uvajanje tržnega sistema v Sloveniji v okviru celovitega ekonomskega programa. Konsistenten koncept takega programa je tudi že pripravljen in v naslednjih dveh do treh mesecih se bo jasno dopolnjeval in prilagajal v odvisnosti od razvoja dogodkov, tako da bo po izteku tega roka vlada pripravljena za uresničevanje programa.</p>
                  <p>Ključne elemente programa predstavljajo: monetarna suverenost makroekonomske politike, usmerjene v stabilizacijo gospodarstva in struktur v politiko strukturnega prilagajanja, vključno z lastninjenjem, sanacijo bančnega sistema in podjetij. Precejšen del tega programa, po svoji pomembnosti celo ključen, predstavljajo zakoni, povezani z lastninjenjem. Delo je bilo na teh zakonih tudi v preteklih dneh precej intenzivirano, tako da je sedaj pred vami celoten paket transformacije družbene lastnine v druge oblike lastnine.</p>
                  <p>Tretja raven dela Izvršnega sveta predstavlja pripravo zakonskih podlag za izvedbo programa transformacije v tržno gospodarstvo. Del teh zakonov je že bil sprejet, del se pripravlja. Tu je intenziven program približno 26. zakonov, ki naj bi bil nekje jeseni oziroma do konca leta tu, pred vami. Teh zakonov ne bi vseh našteval, ampak tu so ravni delovanja, kjer se prepleta tako naprej izgradnja celega koncepta in sistema kot model oziroma interventnega ravnanja v teh treh mesecih.</p>
                  <p>Še enkrat moram opozoriti, da so to izhodišča makro skupine, niso to še stališča Izvršnega sveta, in da bo, jasno ob verifikaciji s strani Izvršnega sveta, potem tudi ustrezno opredmeteno na ravni ukrepov in na ravni zakonov. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa gospod minister.</p>
                  <p>Še gospod Izidor Rejc, minister za industrijo in gradbeništvo, bo povedal nekaj misli.</p>
               </sp>
               <sp>
                  <speaker>IZIDOR REJC:</speaker>
                  <p>Jaz bi na kratko povedal. V luči Brionske deklaracije in tudi memoranduma o komisiji, ki je prišla sem in kako bo ta komisija delala, in to seveda ob posledici v gospodarstvu. Moram uvodoma povedati, da kar je bilo govora tisto o PTT-ju in o teh navodilih, da se morate obrniti kar na ministra, pa se bo potem moralo odločiti v zvezi s tem, kako se obnašati. Mi smo ravno tako dali navodilo glede vojne proizvodnje, tako da vsakdo ve, kaj in kako naj bi delal in kako sme delati. Smo torej intervenirali v tem smislu, ker smo vedeli, da je mnogim to pomenilo precejšen izpad. Moram pa tudi povedati in javno pohvaliti tiste, ki so se vključili v tistih najhujših dnevih, predvsem za izdelavo teh protioklepnih preprek. To je bila neverjetno uspešna zadeva, na katero se je odzvalo 12 oz. 13 podjetij, in seveda tudi vse druge stvari, ki so bile potrebne, da smo postali malo bolj pravi v tem slučaju vojne ter seveda vsa ta vozila, ki so bila pač tam kot blokada in je bila to seveda velika škoda. Moram reči, da je - kot je gospod minister Umek povedal - to je gospodarska vojna. To vojno čutimo, čutimo v prilivih, čutimo v vseh potezah. Včeraj smo se po seji Izvršnega sveta dogovorili o tem, kaj, na kakšen način in s katerimi argumenti bodo šli naši, ki gredo jutri v Beograd zastopati stališč vis-a-vis teh dokumentov z Brionov. Postavili smo točne pogoje glede carine, kako in kaj bomo plačevali, kako se bomo obnašali vis-a-vis plenjenja, ipd. Pismo predsednika naše vlade predsedniku Markoviću je bilo že dva dni na poti; isto za Bosno in Hercegovino. Skratka, te zadeve so v tem smislu urejene. Tam je poziv za brezpogojno intervencijo v tem primeru, ki je nam vsem poznan in ki pomeni seveda blokado. Mi iščemo tudi pravne možnosti in v dogovoru s temi, ki so praktično najbolj prizadeti, se pravi tistimi, ki imajo industrijske prodajalne in svoja predstavništva, kako napraviti nek model, neko možnost, s katerim se bomo tej blokadi najbolj postavili po robu. To je ena stran. Druga stran pa: vsakodnevno interveniramo in poskušamo dobiti ustrezno razumevanje. Moram reči, da se to mogoče malo kaže v prelivih. Pred seboj imam podatke o zadnjih dnevih: iz Bosne nekako prihaja približno 80 % povprečnega priliva iz meseca maja, Črna gora 70 %, Makedonija kar nekako 100 %, Hrvaška tudi nekako 90 %, Srbija pa med 20 in 25 %. To se pravi, najhujša primera sta seveda Srbija in Črna gora, s tem, da je v Bosni tudi opaziti vpliv krajine. To so podatki, ki tudi pomenijo, da se nekatere stvari le premikajo. Tisti prvi upad plačil v Slovenijo se je malo izboljšal. To vsak dan spremljamo in tudi interveniramo direktno na ministrstva in direktno tja, kjer mislimo, da se bo kaj poznalo.</p>
                  <p>Mi smo v teh dneh, ko je bilo najhuje, in tudi sedaj, posebej skupaj s SDK, zbornico, z ministrstvi, ki ta področja pokrivajo (promet, zveze, delo, za industrijo, itn.), vsak dan sedeli in reševali posamezne probleme in ugotavljali, kaj je treba narediti do naslednjega dne, da se situacija izboljša. Te stvari smo delali. Bil je tudi (rekel bi) poseben štab, ki je delal na področju širšega razreševanja teh problemov. Škoda je nekako ocenjena, naša direktna škoda v industriji in direktna škoda je gotovo več kot milijardo in pol dolarjev. Vendar pa moram reči, da se mi zdi, kot znate biti iznajdljivi, da ste mnogi to lastnost pokazali. Mi vemo, da je jugoslovanski trg pod vprašanjem, vemo tudi, da bo moral biti slovenski trg bolj pomemben. Tudi tu so določene rezerve. Vemo tudi, kot je bilo prej povedano iz teh usmeritev, ki jih ima Izvršni svet, da bo gotovo treba nekaj narediti na tem, da bo uvoz manjši. Vsem je jasno, da imamo negativno bilanco, in to ni nobena posebna popotnica. Te tri mesece, kakor se temu tudi reče, je v tem memorandumu tudi o tej komisiji, šteje se od dne podpisa, 7.julija, to se pravi, po treh mesecih, v tem času bodo vse te stvari ti ljudje kontrolirali. Danes so tu, so že na področnih področjih in mi bomo vse te stvari, vse te probleme, ki so tu - take ali drugačne, predvsem pa gospodarske - izpostavili in tudi internacionalizirali. Tako je tudi napisano v pismu našega predsednika vsem tem, kamor je naslovil, da zahtevamo takojšen odgovor, ukrepanje, pravno varnost. In če to ne bo v najkrajšem času narejeno, da se to pove svetu in naj na osnovi tega svet da svojo oceno.</p>
                  <p>Moram povedati tudi, da je bilo v dogovoru s SDK dogovorjeno v teh dneh, se pravi v prvih dneh vojne, da se napravi pregled terjatev in obveznosti. To imate sedaj v glavnem v SDK že na voljo. Vsakih deset dni vam bo ta podatek na voljo in se vam bo lahko posredoval. Vi boste tam lahko videli preko svojih strokovnih finančnih in knjigovodskih služb, kje se dajo posamezne obveznosti zapreti. Skratka, to je neka novost, neka stvar, ki bo vsem dobrodošla.</p>
                  <p>Ko boste oddajali polletni obračun, boste tudi točno napisali vso našo lastnino v vseh republikah, da bi s tem imeli točen dokument, kako in kaj stojimo v posameznih republikah in s kakšnimi vrednostmi imamo tu opravka. Te podatke za posamezne republike iz jugoslovanskega prostora imamo in katere vrednosti so pri nas registrirane.</p>
                  <p>Eden največjih problemov je gotovo to, da je plačevanje v tujino za obveznosti za uvoz zastalo. Te dni se iščejo zunanje linije za to, da se ta situacija reši. Moram tudi reči, ker so banke dokaj ali pa (recimo) še solidno likvidne, da se tudi pripravi, kot je gospod minister Umek povedal, usmeritev tega denarja po tistih programih za intervencijo, zakona o intervencijah v podjetja, ki izvažajo, ki so že veliki izvozniki, in pa tudi tistim, ki so jim zaradi te situacije, kot je, pač izpadli trgi. To je določen postopek, v katerem so v glavnem stvari že znane. Problem je samo v tem, da se tu z bankami v teh dneh dogovorimo. Moram tudi povedati, da smo - ko smo delali projekt osamosvajanja - tudi v industriji, se pravi na našem področju, mislili na to, da utegne biti črna varianta. In ta črna varianta je tu. V tej varianti smo dobesedno tako napisali in predvideli sledeče ukrepe: predvsem ukrepe v smislu kontrole uporabe proračuna, ker bodo pač nastopili primeri, ko bo treba intervenirati predvsem v tem smislu, da se tisti odlivi zmanjšajo, ali pa ne izvršijo, kjer ni nujno ali zelo nujno potrebno.</p>
                  <p>Potrebna je tudi kontrola vseh bančnih institucij, da se pravilno usmerijo sredstva. O davkih je bilo že povedano, o stimulaciji izvoza je jasno, da bo kategorija, ki mora biti, omejevanje uvoza podobno kot sem že prej povedal, in seveda tudi socialni programi. Ugotavljali smo tudi, da bo potrebno na nivoju teh posledic, ko bodo te posledice nastopile - in to smo v določenih številkah izrazili - bo gotovo potrebno pridobiti dodatna sredstva, ki jih bomo pridobili na solidarnostni osnovi.</p>
                  <p>Vse to sem povedal zaradi tega, ker mislim, da je prav da veste, da smo tudi v teh pripravah za osamosvojitev mislili na hujše čase. Vse to, kar je gospod minister Umek povedal, je zdaj delo zadnjih dni in tudi delo za prihodnje dni. In predlagam, da bi se ta skupščina sestala koncem meseca; med tem pa bi vse te zadeve, ki sva jih oba navedla, in vse stvari, ki se pripravljajo, spravili v določen intenziven program ukrepov. In kot je gospod Janko prej lepo povedal: ko je nastopila vojna, ni bilo časa razmišljati, kako in kaj. Moram tudi reči, da je bil tudi tisti vaš odziv za to proizvodnjo, ki sem jo prej omenil, enkraten in so to tudi na hrvaškem prostoru takoj opazili in po naši poti stopili v podobno proizvodnjo.</p>
                  <p>Želim povedati še to, da se bo vsak dan kaj zgodilo. Kaj se bodo jutri naši predstavniki v Beogradu dogovorili, bo eden od vnaprejšnjih parametrov za izvajanje. Vi sami veste, da sedaj moramo vis-a-vis tega, ker so tujci tu, le kazati neko določeno umirjenost, neko določeno sprejemanje te Brionske deklaracije in tu moramo biti prizadevni. Tisti pa, ki bomo vse tiste napake, ki se bodo na nasprotni strani pokazale, bomo pametno vnovčili. Je čas, v katerem se bomo vsak dan posebej borili, si prizadevali. Prav pa tudi je in mislim, da je to osnovna stvar, da nam vse te informacije, ki so vam potrebne, vse intervence, ki so vam potrebne, javljate. Vemo, da v nekaterih primerih posledice niso tako velike, v nekaterih pa so izjemno velike. Ravno ta informiranost in medsebojna povezanost in tudi vaši predlogi bodo gotovo tisti, ki bodo pomagali, da bo ta program, kot je bil najavljen, bolj kvaliteten in vam bo odgovarjal. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Slišali ste dvoje mnenj, malo bolj konkretno; tu je zdaj ena informacija. Kaj bi še mogoče želeli slišati v zvezi s to točko? Bi želel še kdo razpravljati?  Gospod Perko.</p>
               </sp>
               <sp>
                  <speaker>FRANC PERKO:</speaker>
                  <p>Včeraj sva bila z gospodom Zabukovcem na seji Notranjske medobčinske gospodarske zbornice. Pokriva občine Cerknico, Ilirsko Bistrico in Postojno. Ugotovitve gospodarstvenikov - gre za več velikih firm s 1000 in več zaposlenimi - so, da je vsaka firma prepuščena popolnoma sama sebi, da ni politike Slovenije za razreševanje tekočih težav, da ni ustreznih ukrepov in protiukrepov Slovenije. To je bila generalna ugotovitev. Zdaj pa vam povem lahko še nekaj predlogov oz. vprašanj s tega sestanka.</p>
                  <p>Prvič. Osnovno je, da mora vlada pripraviti program za prihodnje obdobje po dejavnostih, po panogah, da se bo videlo, kaj je in kaj ni, in to takoj.</p>
                  <p>Drugič. Uveljaviti kliring s preostalim delom Jugoslavije. To stanje, kar je zdaj s tem plačevanjem, je nevzdržno in tudi v perspektivi ni upanja za neko ugodno vizijo. Problem je doseči pobot s tujimi partnerji. Slovenija mora uvesti reciprociteto v odnosu do drugih republik - teh zaplemb premoženja, itn. Mi ravnamo kulturno, jug ima pa gusarski pristop. Mi bomo lahko kulturno, ampak bosi pričakali 7. oktober - kot je gospod minister rekel, da bi ta čas, ko velja moratorij, kulturno preživeli. Če bi se tudi ostali obnašali kulturno, bi že bilo, toda se ne. Problem zavarovanja prevoznikov po Jugoslaviji. V našem koncu imamo veliko transportno podjetje, ki vozi po celi Jugoslaviji. Problem dovolilnic za tujino. Tam so postavljali vprašanje oz. zahtevo, da je potrebno postaviti tehnične pogoje za vozila z juga v Sloveniji. Prihajajo popolnoma brez zavor, brez vsega in je treba to ustaviti, ker so popolnoma neopremljeni, da vozijo. Preučiti primernost zakonodaje. Postavlja se vprašanje, ali bomo spoštovali zakon o stečaju v takem stanju kot smo, ali bomo vse firme spravili v stečaj? Izvesti zavarovanje v okviru jugoslovanskega monetarnega sistema, urediti odnose s tujimi bankami. Tam so razlagali, da banke kompenzirajo nakazila v okviru obveznosti celotne Jugoslavije. Enostavno, da so dobili nakazilo, ki je bilo njim namenjeno, pa ga je tista banka vzela, ker imajo nekje drugje na jugu neke obveze. Vprašanje kurza dinarja je bilo tudi postavljeno.</p>
                  <p>Vlada verjetno ve za te in še druge stvari - vsaj upam tako; ne vemo pa, kaj je ukrenila. Zdaj smo nekatere stvari videli. Tisti, ki delajo na terenu, pravijo, da teh ukrepov tam ne poznajo. Časa ni, ukrepati je potrebno takoj. Mislim, da bi bilo dejansko potrebno oblikovati "krizni štab", ki pa bi moral bolj uspešno delovati, bolj povezano delovati, kot je tisti beograjski štab vrhovne komande; bolj tako, kot je deloval naš štab v tistih dneh vojne.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Mogoče še kdo kako drugače razmišlja? Kakorkoli se vzame, kljub temu da tega formalno nisem tako opravil, kot bi bilo potrebno, smo vseeno pričeli z obravnavo te 2. točke dnevnega reda. Kljub temu pa je tudi res, da smo pri tej točki dnevnega reda slišali samo eno tretjino, ker smo na dnevni red postavili tudi skupno in splošno porabo. O teh stvareh nismo nič slišali, razen če bi lahko gospa Puharjeva še za to področje kaj povedala. Ampak verjetno je to področje odvisno predvsem od gospodarske uspešnosti; in če bo to začelo funkcionirati, se bo potem marsikaj odvijalo tudi pri skupni in splošni porabi.</p>
                  <p>Kaj menite? Mi smo se res dejansko prej pogovarjali eno uro in pol o tem. Jaz bi vseeno nekako - s tem sploh še ne zapiram razprave - predlagal, da bi mogoče, glede na to, kakor je bilo prej že povedano, da bi okvirno sprejeli dva ali tri sklepe:</p>
                  <p>1. Zbor združenega dela je pri obravnavi ukrepov na področju gospodarstva, splošne in skupne porabe po agresiji na Republiko Slovenijo ugotovil, da Izvršni svet prepočasi pripravlja konkretne ukrepe za izboljšanje gospodarskega stanja, ki je osnova našega prihodnjega razvoja. Zato predlaga Izvršnemu svetu, da posveti primarno pozornost gospodarstvu in ga spodbudi z odloki in zakoni, da bo lahko uspešno gospodarilo.</p>
                  <p>2. Zbor združenega dela predlaga, da Izvršni svet imenuje krizni gospodarski štab, ki se bo odzival na konkretne primere gospodarskih blokad. Sestavo tega kriznega štaba naj v soglasju ali kakorkoli drugače imenuje čimprej z našim zborom, ali s skupščino, ali s komerkoli. Skratka to, kar je gospod Umek že povedal, da nekaj podobnega že deluje; ali so to že javna dela, ali je to še bolj zaprto v ozke okvire, je pa seveda drugo vprašanje.</p>
                  <p>3. Zbor združenega dela bo celotno problematiko obravnaval na izredni seji, ki bo prihodnji teden. Izvršni svet pa naj pisno pripravi konkretne predloge za izboljšave gospodarskega stanja in ukrepe na področju splošne in skupne porabe.</p>
                  <p>Ali je možno to? Prosim, no, saj iz tega tako izhaja. Poglejte, gospod Dretnik je imel konkreten predlog. Samo meni se zdi za takšen predlog popolnoma neustrezno, da ga mi dajemo, saj mora to verjetno minister sam vedeti, kaj se dogaja sedaj v našem kmetijstvu, da kmet potrebuje delavca in potem ne more bviti kmet sedaj vojak. Zlasti še, če ti vojaki sedaj trenutno ne opravljajo tistih nalog, kot so jih pred 14 dnevi. Zaradi tega se mi zdi, da je to že en konkreten predlog. Še nekaj več takih konkretnih predlogov je bilo, ki so jih povedali npr. gospod Perko, gospod Bizjak, gospod Boštjančič oz. gospod Brglez. Na tak način se mi zdi tu že nekaj, na kar bi lahko odgovorili. Trdno sem prepričan, da je takšnih idej in predlogov še več.</p>
                  <p>Poglejte, jaz sem imel pač to priliko, da sem obiskal tudi te kraje, ki so bili zelo močno poškodani, in praktično v vsaki občini so povedali: dajte že spremeniti npr. tudi zakon o namembnosti zemljišč, ki bi omogočil obrtni dejavnosti večji razcvet. Mi to mečkamo že eno leto. Zakaj moramo na nekatere stvari, ki so koristne za vse, čakati? Z drugimi besedami bi človek lahko rekel tudi to, da je res vprašanje, ali je ta vlada po vojni sposobna opraviti tudi gospodarsko vojno, ki jo imamo sedaj. In tu je sedaj to vprašanje. Ker smo pa še vedno prepričani, da so sposobni, menim da jim moramo dati to možnost, da pridemo naslednji teden skupaj in da se tudi dogovorimo o stvareh, kot sem jaz in v bistvu tudi vi predlagali.</p>
                  <p>Bi lahko s temi tremi sklepi sklenili to točko? Lahko. Potem pa najprej ugotovimo, koliko nas je in glasujemo o teh sklepih. (46 delegatov navzočih)</p>
                  <p>Kdo je za te tri predlagane sklepe? (44 delegatov) Kdo je proti? (Nihče) Vzdržal? (3 delegati)</p>
                  <p>To se pravi, da smo z večino glasov to sprejeli in zdaj je seveda odvisno od tega. Mi imamo sedaj rok prihodnji teden. Seveda je vprašanje, kako bo potem ljudem v Izvršnem svetu uspelo, ampak naj imejo to kot Demoklejev meč nad seboj. Upam, da ne bo treba zamahniti, tako da naj ostane pri tem roku; drugače bomo pa tako videli, kako je, verjetno pride tudi kaj objektivnega.  Potem bi lahko zaključili 2. točko dnevnega reda in bi pričeli s <title>3. TOČKO DNEVNEGA REDA, to je PREDLOG ZA IZDAJO ZAKONA O POKOJNINSKEM IN INVALIDSKEM ZVAROVANJU, brez osnutka.</title> Predlog za izdajo zakona je v obravnavo predložil Izvršni svet Skupščine Republike Slovenije. Objavljen je bil v Poročevalcu štev. 15. Predlog za izdajo zakona, z osnutkom zakona, so obravnavali Komisija za žensko politiko, ki je razpravljala predvsem o dolžini pokojninske dobe in o pogojih za starostno pokojnino, kar je različno za ženske in moške. Menila je, da bi tak proces moral potekati skladno s procesom, v katerem bi ženske dejansko pridobile enak položaj v sferi plačanega dela. Dostopni bi morali biti servisi, ki ljudi razbremenjujejo gospodinjskega dela in dela v družini. Država bi morala voditi politiko, ki bi tudi moške stimulirala k skrbi za otroke, itd.  Dalje Komisija za vprašanja invalidov, ki se je v načelni razpravi zavzela, da se obravnava zakon v naslednjih šestih mesecih v normalnem, to je trifaznem postopku. Glede na to, da je zakon izredno pomemben in obsežen, je potrebno javno razpravo temeljito opraviti. Predlagala je predlagatelju, naj preuči finančno ločitev obeh skladov - pokojninskega in invalidskega, kar bi pokazalo jasno identiteto sredstev na posameznem skladu. Predlagala pa je tudi konkretne pripombe.  Dalje Odbor za delo, zaposlovanje in socialno politiko, ki je uvodoma ugotovil, da bi bilo treba predloženi zakon sprejemati v trifaznem postopku zaradi širše javne razprave o zakonu. Člani so opozorili, da je tcreba v tem času pripraviti tudi vrsto podzakonskih aktov in postopkov, ki pomenijo izvedbo zakona. V razpravi pa so člani podali tudi vrsto načelnih in splošnih stališč ter konkretnih pripomb k posameznim členom.  Zakonodajnopravna komisija je ugotovila, da je zakon dobro pripravljen in da celotno gradivo omogoča kvalitetno razpravo in odločanje in ni nasprotovala združitvi prve in druge faze zakonodajnega postopka. K posameznim členom osnutka zakona pa je oblikovala konkretne pripombe in predloge.  Odbor za varstvo potrošnikov je v načelni razpravi ugotovil, da to področje terja temeljito javno razpravo; k posameznim členom osnutka zakona pa je oblikoval konkretne pripombe in predloge.</p>
                  <p>Slišali ste tudi, kaj je v zvezi s tem zakonom povedal gospod Matija Malešič, podpredsednik Izvršnega sveta, in zato ta del razprave v tem zboru seveda ni potreben.</p>
                  <p>Ali želijo mogoče poročevalci delovnih teles besedo?</p>
                  <p>Želi kdo od poročevalcev?  Če ne, odpiram razpravo o predlogu za izdajo zakona o pokojninskem in invalidskem zvarovanju. Kdo želi razpravljati?</p>
                  <p>Dejan Peršolja je v imenu Slovenske kmečke zveze-Ljudske stranke napisal dve strani pripomb k temu zakonu in seveda te pripombe tudi sprejemamo kot pripombe zbora.  Ali ima še kdo pisni del? Prosim, gospod Murko.</p>
               </sp>
               <sp>
                  <speaker>DEJAN MURKO:</speaker>
                  <p>Jaz ne bi dal pisnega, ampak bi prebral oz. omenil stalčišča Liberalno-demokratske stranke do tega pokojninskega zakona, ker gre le za prvo fazo, torej za predlog za izdajo. Ugotovili smo, da se je nesporno mogoče strinjati z ugotovitvami predlagatelja, da je ta zakon nujen in da je nujna tudi uskladitev tega sistema, vendar pa je temeljno izhodišče in cilj zakona predvsem uskladiti razkorak med viri sredstev in pokrivanjem pravic iz naslova pokojninskega in invalidskega zavarovanja. Ta predlog za izdajo to razrešuje tako, da naj se materialne pravice načeloma ne bi zmanjševale, zato pa je ob isti materialni osnovi potrebno zvišanje starostne meje za pridobitev pravice do pokojnine. Pristop te restrikcije pa je lahko zelo sporen, če se hkrati ne bo izvršila radikalna prenova sistema pokojninskega in invalidskega zavarovanja.</p>
                  <p>Zelo enostavno je predpostaviti, kaj bo potem naslednji korak. Pravice se bodo le še nadalje zmanjševale, škarje med aktivnim delom prebivalstva in koristniki pravic pokojninskega in invalidskega zavarovanja pa bodo še nadalje krčile v škodo prvega.</p>
                  <p>Liberalno-demokratska stranka zato meni, da se je nad tem dejstvom potrebno zamisliti. Ali se splača z nekaterimi izboljšavami v sistemu, ki so nedvomne, vendar ob nesporni restrikciji, dražiti velik del slovenske populacije, in to tiste, ki v dobršni meri sodi v krog socialnih ogrožencev. Še zlasti če vemo, da je tista stranka, ki predstavlja njihove interese, izdelala popolnoma nov in drugačen koncept ureditve sistema pokojninskega in invalidskega zavarovanja, pa je bila odpravljena tako rekoč z levo roko.</p>
                  <p>Najmanj, kar bi od vlade pričakovali, je, da bo korektno obravnavala tudi ta koncept, ki so ga predložili Sivi panterji, in zavzela do njega stališča in ga, če se z njim že ne strinja, vsaj argumentirano zavrnila. Kljub tem načelnim pomislekom, zaradi katerih zavračamo predloženi zakonski projekt in mislimo, da bi ga bilo nujno izboljšati, pa ta vsebuje še vrsto drugih spornih določb in neproučenih posledic, med katerimi je tudi vpliv podaljševanja zavarovalne in starostne dobe za pridobitev pravice do pokojnine na politiko zaposlovanja v razmerah naraščajoče in latentne nezaposlenosti, v kateri vedno bolj ostajajo ljudje brez dela, in to prav mladi, šolani in strokovno usposobljeni ljudje.</p>
                  <p>Že samo dejstvo, da je k predlogu za izdajo zakona, z zakonskim osnutkom, podanih ogromno število pripomb in dodatnih predlogov tudi s strani tistih, ki so pri njegovi izdelavi sodelovali, narekuje to najmanj reden trifazni zakonodajni postopek, v katerem bi v prvi fazi morali posebej enakopravno obravnavati tudi koncept, ki so ga predložili Sivi panterji. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Peter Starc, poslanec .... (iz klopi), prosim ja. Moram povedati, da smo vsi seznanjeni, da si pisno oddal pripombe na osnutek zakona; pa tudi Vili Sekereš je oddal pisne pripombe na ta osnutek zakona in še skupina poslancev: Bogo Rogina, Vlado Puc, Leopold Drame, Valentin Prelovec. Tako imamo sedaj teh pisnih pripomb že kar precej.  No nadaljujemo. Prosim, gospod Andrej Murn.</p>
               </sp>
               <sp>
                  <speaker>ANDREJ MURN:</speaker>
                  <p>Hvala za besedo. Pri tem osnutku zakona me je najbolj razočaralo, da ne vsebuje zavarovalniškega principa, kakršnega poznajo v marsikateri zahodni državi. Da bi vsak, ki je zaposlen, plačeval v zavarovalniški sklad neko določeno poljubno vsoto denarja in potem pri upokojitvi dobil rento.. Mislim, da bi bilo tako preoblikovanje tega zakona zelo bistveno, namreč iz sledečih razlogov:</p>
                  <p>Sedanji sistem (v veljavi po letu 1945) temelji na principu, da otroci plačujejo penzije svojim staršem. Tukaj gre dejansko vse skupaj iz rok v usta in denar, ki je oddan oz. plačan, je tudi porabljen. Ta sistem je sicer 40 let dokaj dobro obratoval, ampak za njegovo dobro obratovanje sta potrebna dva pogoja: 1/ določena konstantna gospodarska rast, in stabilna demografska struktura prebivalstva. Ko se je na začetku 80-tih let začela kriza in je gospodarska rast začela padati, ali pa je prišlo celo do nazadovanja, in ko je začelo upadati število novozaposlenih ljudi in se je začelo večati število upokojencev, se je to razmerje začelo slabšati, je ta sistem pravzaprav postal rušilen. Po eni strani se čedalje bolj obremenjuje gospodarstvo s pokojninami, po drugi strani pa so upokojenci kljub vsemu še vedno in čedalje bolj socialno ogroženi. Kratkomalo, v sedanji situaciji je tako: dva delavca sta za enega upokojenca. In pritisk na gospodarstvo je velik, pokojnine so majhne in rešitve ni. Rešitev pa bi bila ravno v takem sistemu, v zavarovalniškem principu, ki ga seveda ni moč speljati čez noč, ki pa bi vendar dolgoročno reševal ta problem s temi pokojninskimi skladi.</p>
                  <p>In če nadaljujem z nacionalno pokojnino. Gospod minister Malešič je že danes na uvodni razlagi povedal nekaj argumentov proti tej nacionalni pokojnini. To sicer nekako sprejemam, čeprav me čisto stoprocentno niso prepričali.</p>
                  <p>Če bi šel pa naprej po členih, bi se najprej ustavil pri 25. členu, ki obravnava starostno pokojnino in predlaga postopno povečevanje te starostne dobe do 58 let pri moških in do 53 let pri ženskah. Samemu temu principu ne bi nasprotoval, če ne bi ravno zdaj v Sloveniji tekel proces hitrega povečevanja brezposelnosti, ki je izrazit ravno pri mladih ljudeh. Hkratno uveljavljanje tega člena v tem pokojninskem zakonu pa bi pomenilo, da bi se število mladih brezposelnih povečevalo še za tisto število starih ljudi, ki so še podaljšano v službi. To se pravi, da bi morali z uveljavitvijo takega načina počakati vsaj tako dolgo, dokler se ne bi ta gospodarska situacija obrnila spet v gospodarsko rast; takrat pa bi ta člen lahko prišel v veljavo in bi bil smiselen.</p>
                  <p>Omenil bi še 27. člen, ki omenja delno pokojnino oziroma ki se odmeri glede na pokojninsko dobo, in možnost, da bi bil človek pač delno v službi 4 ure, delno pa imel pokojnino. Zdaj bi jaz tukaj podprl varianto, ki pravi, da se ta člen črta. To iz sledečih razlogov: Poznam primere, ko so razni upokojenci in napol upokojenci, prijatelji raznih direktorjev, delali v podjetjih razne naloge, ki bi jih morali delati redno zaposleni, ti redno zaposleni pa so gledali v zrak. Upokojenci so vlekli mastne denarje. No dobro, to je pač tako. V privatnem gospodarstvu bi to bilo drugače, ampak v našem družbenem gospodarstvu je ta problem še vedno aktualen.</p>
                  <p>Pri 37. členu se obravnava tista lestvica, ki je različna za ženske in moške. Osebno bi se navduševal za to, da se pokojninska doba izenači za moške in za ženske; to tudi nekateri na zahodu že prakticirajo. Glede tega bi rekel sledeče: krajša delovna doba za ženske je bila pač utemeljevana z dvojno obremenitvijo zaposlenih žensk - doma in še v službi. To je res, vendar je treba upoštevati nekaj. Ni vsaka ženska poročena in nima vsaka ženska otrok. In ker je čedalje več žensk, ki niso niti poročene niti nimajo otrok, v takih primerih ni mogoče govoriti o dvojni obremenitvi. In verjetno bi bilo dobro povezati pač to delovno dobo s številom živorojenih otrok, ki jih ima ženska. Recimo za vsakega živorojenega otroka bi se ta pokojninska doba zmanjšala, skrajšala za dve leti in pol. To se pravi: pri dveh otrokih, kolikor je nekako povprečje v Sloveniji, bi ta doba 35 let ostala približno taka kot je sedaj, samo da bi se pač razporedila glede na število otrok.</p>
                  <p>Usklajevanje pokojnin obravnava 41. člen. Pravo razmerje med povprečnim osebnim dohodkom zaposlenega v republiki in povprečno starostno pokojnino za polno pokojninsko dobo ne more biti nižje od 85 %. S tem se strinjam. Dodal bi tukaj samo, da tudi ne bi smelo biti večje. Namreč zakaj? V lanskem letu smo imeli zaradi tistih neustreznih količnikov primere, ko so bili ti preko 90 % in so bili pogosti primeri, ko so šli ljudje predčasno v penzijo in imeli takoj višjo penzijo, kot so imeli prej plačo. No, da se take anomalije ne bi ponavljale, bi pač vztrajali na tem, da se to fiksira na teh 85-tih procentih.  </p>
                  <p>V nadaljevanju bi omenil nekaj, kar se pravzaprav bolj posredno nanaša na ta zakon - namreč zavarovalna doba, ki se šteje s povečanjem; to je 204. člen. Temu sicer v ničemer ne nasprotujem. Gre za to skrajšano pokojninsko dobo pri težkih delovnih mestih. Tudi tukaj bi morali iti predvsem v aktivno varnost, ki bi bila taka, da bi bilo takih delovnih mest, kjer bi bilo potrebno skrajševanje delovne dobe, čim manj. Ta princip bi bil boljši, kot da proizvajamo na delu invalidne ljudi, tem ljudem pa skrajšujemo delovno dobo.</p>
                  <p>Dalje. 177. člen pravi, da se pokojnina odmerja v mesečnem znesku in izplačuje ob koncu vsakega meseca za nazaj. Tukaj mislim, da bi bilo bolje "za naprej". Namreč, za nazaj se izplačuje plača na podlagi opravljenega dela. Pokojnina pa naj bi se plačevala v naprej, ker pač upokojenec mora živeti v naprej, mora sproti plačevati stroške, hrano, itn. Pokojnine pa nekako niso tako velike, da bi omogočale ne vem kakšne velike rezerve v prihrankih.</p>
                  <p>252. člen omenja med drugim uživalce izjemnih pokojnin. Že večkrat je bilo v tej skupščini, da se te izjemne pokojnine odpravijo. Nobena teh pobud nikakor ni bila sprejeta, ampak mislim, da bi bilo to treba čimprej narediti, ker so sporni tudi kriteriji, po katerih so se oblikovale te pokojnine.</p>
                  <p>Pri poslovodnem organu pokojninskega zavoda je v 262. členu rečeno, da k imenovanju direktorja tega zavoda daje soglasje Izvršni svet Skupščine Republike Slovenije. Jaz bi tukaj predlagal, da gre za tako pomemben organ, tako pomemben zavod, da naj bo to Skupščina.</p>
                  <p>In še v 289. členu, kjer se omenja, kaj vse se lahko prizna kot zavarovalna doba za upravičence, mislim, da bi tu bilo tudi služenje vojaškega roka. Na ta račun so bile že pobude, ki pa so bile zavrnjene.   To bi bilo vse. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Tu imamo tudi predsednika Zveze društev upokojencev Slovenije. Naj pride še on povedati. Sicer ne bo deležen tega zakona, ampak vseeno.</p>
               </sp>
               <sp>
                  <speaker>STANKO HVALE:</speaker>
                  <p>Spoštovani gospod predsednik, spoštovane poslanke in poslanci! Vsi organi Zveze društev upokojencev Slovenije ter večina društev upokojencev v regijah so že poglobljeno razpravljali o predlogu za izdajo zakona o pokojninskem in invalidskem zavarovanju. Razmišljanja o problematiki pravic iz tega naslova je začasno prekinila agresija na suverenost naše Republike Slovenije. Pa vendar bi lahko rekli, da smo dosedanji čas za javno razpravo v društvih kvalitetno izkoristili in že dodobra uskladili naše poglede na nov zakon, ki bo nam upokojencem, pa tudi tistim, ki v naše vrste pospešeno prihajajo, krojil nadaljnjo ekonomsko in socialno varnost. Dovolite mi, da nekatere naše poglede do posameznih rešitev v zakonu, ki se tičejo predvsem sedanje generacije upokojencev, na kratko pojasnim poslancem spoštovanega zbora.</p>
                  <p>V javni razpravi je treba izkoristiti vse možnosti, pa naj bo to v tri- ali dvofaznem postopku, tako da bo zakon lahko pričel veljati s 1. januarjem leta 1992. Sicer pa ni treba preveč hiteti, če so oblikovane rešitve, pri katerih smo tudi mi sodelovali, vsaj tako prediskutirane, da ne bodo dileme sprožale v postopku preveliko število amandmajev. Zavedamo se, da zakon v glavnem spoštuje sedaj veljavne pravice, da ni iz okvira zagotavljanja pravic brez ocen ekonomskih možnosti, da je odprl vrata tistim najbolj perečim vprašanjem, ki zadevajo področje invalidskega varstva ter da pobude za spremembo celotnega sistema s kvaliteto vzajemnosti in solidarnosti zavrača. Reči moramo, da je sedanji sistem pokojninskega zavarovanja temeljil na dobrih osnovah, da pa so ga spremembe, marsikdaj po hitrem postopku, pripeljale v stanje, ki je vznemirjalo upokojence. Zasnova za generalno, za novo oblikovane rešitve tega področja v sistemu kapitalizacije pa lahko počaka do realizacije po opravljenih študijah in primerjavah vseh sistemov v Evropi. Dodatek za rekreacijo delavcev je v kolektivni pogodbi predviden kot trinajsta plača. Zato morajo upravičenci do tega biti tudi upokojenci, kot neke vrste 13. pokojnina. Zakon pa bi moral določiti, kdo odloča o višini tega dodatka. Naš predlog je, da to opravi skupščina pokojninskega zavoda.</p>
                  <p>V 3. členu varianta predvideva črtanje 5. in 11. alineje. Menimo, da varianta ni sprejemljiva. Pravica do delne pokojnine, kot možnost omilitve trdega prehoda iz aktivnega v upokojensko stanje, kar pri nekaterih povzroča kar pravi šok, je zaželena za zavarovanca. Na drugi strani pa delna pokojnina omogoča delodajalcu zadržati dobrega delavca, z druge strani pa delno tega delavca lahko tudi stimulira, če je angažiran za določen čas, da zaposli novega delavca oz. da ga delno zaposleni uvede v konkretno delo. Usklajevanje pokojnin je v tretjem poglavju opredeliti kot redno mesečno spremljanje gibanja osebnih dohodkov ter še prav posebno tudi zaradi tega, ker je v prvem odstavku 41. člena predvideno razmerje že doseženo. To je odstotek 85. Predlagamo, da se ta člen črta, ker ni več potreben. Ali pa, da se prenese v prehodne določbe kot začasna rešitev za nekaj let. Pojem invalidnosti v členu 52 oz. 54 je opredeljen za delavca v delovnem razmerju. Zato je nemogoče opredeliti za zavarovance-kmete in osebe, ki opravljajo samostojno dejavnost - torej za osebe iz 11. in 17. člena. Zanje je pojem invalidnosti opredeliti drugače, njihovemu statusu in naravi dela ustrezno. In to ne glede na to, ali ostanejo v skupnem zavarovanju, ali pa se izločijo iz tega zavarovanja v samostojno organizacijo zavarovanja.</p>
                  <p>Deseti del zakona "organizacija zavarovanja", člen 256 očitno kaže, da gre dejansko za državno zavarovanje, ne pa za samostojno organizacijo pokojninskega in invalidskega zavarovanja. Menimo, da bi moralo biti to zavarovanje samostojno in opravljeno po delegatih delodajalcev, na eni, in delegatih zavarovancev in uživalcev pravic, na drugi strani. Namesto zavoda naj se ustanovi sklad ali fond za pokojninsko in invalidsko zavarovanje kot samostojna ustanova zavarovanja. Država naj z zakonom določa le to, kar je nujno določiti z zakonom, in opravlja nadzorstvo nad zakonitostjo sklada. Vse druge in vse drugo naj bo v pristojnosti organa sklada. Sestav skupščine in upravnega odbora sklada naj določa statut, zakon pa le razmerje med številom delegatov delodajalcev - ena tretjina, delegatov zavarovancev - ena tretjina in morda uživalcev pravic - ena tretjina. Uporaba zakona o zavodih, po našem mnenju, za tak sklad ni sprejemljiva. Ker po členu 294 zakona sedanja Skupnost pokojninskega zavarovanja preneha z delom 30.6.l1992, naj sedanji organi SPIZ opravijo vse, kar je potrebno za začetek sklada,  sprejmejo tudi začasen statut, v katerem določijo tudi način volitev ali delegiranje članov skupščine, in to tudi izpeljejo.</p>
                  <p>Kot novo v razpravah v društvih upokojencev je ponovno zaznano vprašanje ugodnejše odmere družinske pokojnine zakoncev, ki ima pravico tudi do osebne pokojnine. Ocenili smo, da bi bili v tej zvezi potrebni zanesljivi izračuni, kaj bi pomenilo odstotno povečanje družinske pokojnine v takih primerih. Vsekakor pa je, po našem mnenju, potrebna dodatna, tudi finančna ocena, ki bi lahko pozitivno ali pa negativno prispevala k ustrezni odločitvi.</p>
                  <p>Spoštovani gospod predsednik, spoštovani poslanci! S tem prispevkom k razpravi, ki mi je bila dovoljena, sem vas želel seznaniti vsaj z nekaterimi bistvenimi pogledi Zveze društev upokojencev Slovenije na določbe novega zakona o pokojninsko-invalidskem zavarovanju. Prepričan sem, da boste naše poglede v nadaljnjih razpravah upoštevali. Tudi zaradi skupnih interesov, da bo naš zakon o pokojninskem zavarovanju odraz hotenju in zagotovil o lepši jeseni življenja upokojencev Slovenije v Republiki Sloveniji. Hvala lepa.</p>
               </sp>
               <sp>
                  <speaker>ROMAN JAKIČ:</speaker>
                  <p>Spoštovani! Stališča Liberalno demokratske stranke ste slišali prej. Jaz bi pa opozoril še na eno stvar, katero sem začel že 27.9.1990, ko sem dal Izvršnemu svetu oziroma Skupščini Republike Slovenije pobudo, da priznava študij kot delo in da se pač čas višje in visoke šole šteje v delovno dobo. Moram reči, da me je - ko sem prebral ta zakon o pokojninskem in invalidskem zavarovanju - prvič zadovoljil ta 24. člen, ki govori, da se lahko v času šolanja na višjih in visokih šolah študentje prostovoljno zavarujejo za ta čas, toda po kasnejšem razmisleku sem seveda prišel do ugotovitve, da to ni rešitev, ki bi jo na nek način želeli tako Društvo univerzitetnih profesorjev in drugih znanstvenih delavcev ljubljanske univerze, ki so to pobudo že zdavnaj podali v prejšnjo skupščino, prav tako tudi obe študentski organizaciji - namreč glede prostovoljnega zavarovanja. Kot vsi sami vemo, lahko pride zopet do socialne deljivosti tistega, ki se je zmožen prostovoljno zavarovati v času študija, in tistega, ki se ni. Namreč, po teh podatkih mislim, da je najnižje zavarovanje nekaj čez 3000 din, kar je zelo velika obremenitev za študenta. Zato je bil moj predlog, ki sem ga artikuliral na nekaj neformalnih razgovorih z določenimi ljudmi - žal pa nisem bil povabljen na te komisije Skupščine Republike Slovenije kot eden od tistih, ki sem dal določeno pobudo - v tej smeri, in upam da bo v predlogu zapisno in da bo vsaj Izvršni svet premislil okrog tega, da bi vsi tisti, ki so končali študij na višji ali visoki šoli, v kasnejšem delovnem obdobju, ko so zaposleni, da bi poleg teh - zdaj plačujemo 14 % oz. delež za pokojninsko in invalidsko zavarovanje, imeli možnost vsi, da bi doplačevali oz. da bi lahko ta procent plačevali višje. Se pravi, da bi poleg 14 % plačevali še 2,5 % ali kakorkoli procentov, in bi skozi delovno dobo na nek način izplačali svoje štiriletno šolanje. S tem bi v bistvu dali vsem enake možnosti. Mislim pa, da ta 24. člen na nek način prejudicira, da se bo en del študentske populacije lahko zavaroval in pridobil to delovno dobo; en del, ki pa finančno že ne zmore samega šolanja in stroškov, ki se vrtijo okrog šolanja, pa tega seveda ne bo zmogel. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Želi še kdo razpravljati? Gospa Ostermanova.</p>
               </sp>
               <sp>
                  <speaker>ANKA OSTERMAN:</speaker>
                  <p>Hvala za besedo. Moram reči, da je sedanje besedilo zakona bistveno boljše kot je bilo prej in da je dobro, da takega velikega sistema, kot je pokojninsko in invalidsko zavarovanje, ne poskuša v celoti obrniti na glavo. Kljub temu pa se mi zdi, da ostajajo nekatere stvari še vedno odprte, oziroma niso v celoti razrešene. Tako npr. se mi postavlja vprašanje zavarovanja oz. jamstva za sredstva, kjer se mi zdi, da ni dovolj enomesečna rezerva, ki je predpisana. Najbrž ne zagotavlja varnosti pokojnin in bi tako varstvo oz. jamstvo verjetno morala prevzeti država. Morda bi kje v Evropi pogledali, kako je to urejeno. Odprto ostaja vprašanje zavarovanja udeležencev v prostovoljnih akcijah. Zlasti so to opozarjali v javni razpravi, ki so jo organizirali, recimo gasilci, ki so ena taka populacija. Ponekod imajo, menda v Evropi nekakšne zavarovalne gasilske zavode. Najbrž bi tudi pri nas morali najti kaj takega. Gre za zavarovanje za primer nesreče pri delu.</p>
                  <p>Posebej pa imam potem pripombe na nekatere člene, ki bi jih rada izpostavila. In sicer gre za 13. člen, ki se dotika kmetov, kmečkega zavarovanja in pri tem zlasti govorim o malih kmetih, ki jih bodo določbe tega člena vrgle iz tega zavarovanja. To je kar velika kategorija v okolju, iz katerega izhajam. To so zlasti demografsko ogrožena in manj razvita območja in mislim, da bi bilo treba še enkrat ponovno ta cenzus oz. merilo razmisliti. Glede na to, da nimamo nacionalne pokojnine, bodo ti ostali potem, ko bodo stari, socialni podpiranci, ker drugega dohodka ne bodo imeli. Dejstvo pa je, da so vse življenje vendarle delali, se poskušali nekako preživljati, vendar nikoli niso imeli dovolj sredstev, da bi si s tem lahko tudi zagotovili pokojnino.</p>
                  <p>24. člen sicer omenja prostovoljno zavarovanje, vendar mislim, da za te kategorije - kot bi človek lahko pomislil, pa tam tudi nekako našteva - ne pride v poštev, ker je predrago. Namreč, že sedaj doživljamo, da mnogi starejši ljudje iz teh majhnih kmetij, zlasti na nerazvitih območjih, ne morejo plačevati teh prispevkov in celo na socialnem skrbstvu iščejo denarne pomoči za to, da bi pokojninskemu skladu oz. zavarovanju plačali te svoje prispevke.</p>
                  <p>Želim torej, da bi bil ta zakon res sodoben, moderen, vendar se mi zdi, da nekatere ljudi vendarle tu postavlja v slabši položaj.</p>
                  <p>Bistveno drugače je urejena predčasna pokojnina v 26. členu. Sedanjih ugodnosti ni več. Predlagam pa pri tem, da se varianta v tem členu črta in se naj ta stvar uredi pri varstvenem dodatku, ker se mi zdi, da bolj sodi tja.</p>
                  <p>Zanimiv je 27. člen, ki uvaja uvedbo delovne pokojnine, vendar pa se mi zdi zelo trd, tog. Namreč, obvezno predpisuje polovičen delovni čas. Jaz mislim, da bi lahko šli v to, da bi bilo tudi več ur, manj ur, ne ravno polovični delovni čas. Seveda bi bila pokojnina potem temu ustrezna: za več ur višja, za manj ur nižja. Bi pa bila. Mislim, da bi s tem tudi omogočili marsikakšno zaposlitev. Ta fleksibilnost v tem členu se mi zdi, da bi bila zelo dobrodošla, ker je to dobra novost. Pri pokojninski osnovi se zavzemam za to, da se vštevajo v pokojninsko osnovo, v osnovo za izračun pokojnine, tudi nagrade in plačila za iznajdbe, inovacije, itd.</p>
                  <p>Pri 109. členu, ki govori o uveljavljanju pravic invalidov, se mi zdi, da jed prvi odstavek tega člena tehnično skoraj neizvedljiv in bi bilo treba to besedilo nekako bolje napisati. Videti je nejasno in ko smo ga študirali, je bil videti zelo težaven.</p>
                  <p>V 137. členu vidim znižanje te pravice do dodatka za pomoč in postrežbo. Pravzaprav ta znesek že sedaj ni ravno visok. Res pa je, da so to velika sredstva v republiki, ko jih seštevamo. Zdi pa se mi, da se dostikrat neracionalno trošijo, in sicer zaradi tega, ker ni revizije do upravičenosti. Znano je namreč, da se z rehabilitacijo in v določenem času po počitku, zdravljenju, itd. mnoge telesne težave spremenijo, izboljšajo. Dostikrat se zgodi, da odpadejo razlogi za dodatek za pomoč in postrežbo, vendar ga oseba prejema naprej, ker pač nihče tega ne preverja. In mislim, da bi z redno revizijo lahko ta sredstva ostala takšna kot vsa, vendar bi jih racionalno uporabljali in bi jih bilo na tak način dovolj, vsekakor pa več, tako da se mogoče sedanje ravfen ne bi zniževala. Če malo preračunavamo stroške, ki nastajajo, mislim, da to ni previsoko.</p>
                  <p>V 153. členu zakon opredeljuje pogoje za pridobitev družinske pokojnine in omenja izvenzakonsko skupnost, ki pa jo, po mojem mnenju, opredeljuje v nasprotju z zakonom o zakonski zvezi in družinskih razmerjih, ki je tu temeljni zakon. Namreč, zakon o zakonski zvezi opredeljuje izvenzakonsko skupnost kot družinsko skupnost, oziroma skupnost moškega in ženske, kjer je pač bil resen namen skupnega življenja, vendar do poroke ni prišlo. Ta zakon pa to opredeljuje drugače, veže zgolj na časovno trajanje, in to najmanj tri leta, kar je lahko zelo krivično. Ni nujno, da je to tako, lahko pa celo povzroči krivico, ker so lahko čisto objektivni razlogi, da v tem določenem času do poroke teh dveh ljudi ni prišlo.</p>
                  <p>Zdi se mi tudi v 212. členu - čas rednega šolanja - ko je možno to zavarovanje. Verjetno bi bilo treba vseeno dati neko bolj točno razlago, kaj je to, ker lahko je drugače čas rednega šolanja zelo raztegljiva zadeva in lahko pride do določenih nepravičnosti do drugih.</p>
                  <p>Invalidski postopek v 249. členu je opredeljen tako, da se strokovnjaki s tega področja bojijo, da bodo postopki trajali še dalj, pa že sedaj se pritožujemo, da so predolgi; da bi jih bilo treba skrajšati, oziroma zakone določiti tako, da bi bilo omogočeno, da bi to hitreje opravljali.</p>
                  <p>Moram še opozoriti, da v prehodnih določbah niso bila povzeta določila 147. člena sedanjega republiškega zakona. Gre za vdove, ki lahko uveljavljajo družinske pokojnine po milejših pogojih. Strokovnjaki s tega področja opozarjajo, da bi lahko prišlo do napak oz. krivic, ker tega ne bi mogle uveljaviti po sedanjih pogojih, in predlagajo, da se to vnese v prehodne določbe.</p>
                  <p>Dalje še ena pripomba glede opredelitve pokojninskega in invalidskega zavarovanja kot javne službe, kot zavod. Menim, da to ni dobro in bi bilo boljše, da bi zavarovanje delovalo kot sklad. Sklad je namreč lahko bolj prožen v poslovanju, lahko se obrača na trgu, lahko deluje kot eden od subjektov na trgu, pridobiva premoženje, na tak način se bogati in uspešno posluje, in kar je poglavitno, ni podrejen državi. Če pa bo besedilo ostalo takšno kot je, dejansko o vsem odloča država namesto delodajalcev, delavcev zavarovancev in upokojencev. Verjetno pa govorimo sedaj o drugačnem zavarovanju, ne več o državnem. Zato predlagam spremembo 258. in 260. člena tako, da bo upravljanje v rokah neposredno zainteresiranih, to je delodajalcev, delavcev in upokojencev. Država ne more imeti takšnih pristojnosti, kot sem že prej omenila, ker sicer niti nima smisla, da uveljavljamo skupščino. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Tu je tudi prispevek v imenu Anke Ostermanove od Demokratične stranke upokojencev Slovenije. Zdaj imamo že tudi stranke na tem področju. To bi tudi zajeli. Želi še kdo razpravljati?</p>
                  <p>Gospod Arzenšek. Pa še jaz bi povedal en stavek. Se spomnite, kljub temu da je gospod Murn načel to vprašanje 169. člena, kjer gre za izjemne pokojnine, da smo se pogovarjali takrat na prvi seji, da bi moral biti status poslanca tudi nekje zajet, zato ker bi potem tudi kasneje dobili bolj kakovostne, bolj avtonomne poslance, tako kot ima verjetno tudi zahodnoevropski svet in po vsej verjetnosti bi se moralo tu tudi premisliti o tistih poslancih, ki bodo za nami prišli v Skupščino, da se njihov status tudi nekako uredi.  Prosim, gospod Arzenšek.</p>
               </sp>
               <sp>
                  <speaker>Dr.JOŽE ARZENŠEK:</speaker>
                  <p>Spoštovani predsednik, spoštovani zbor! Imel bi samo dve stvari. Eno načelno. Mi smo dali lansko leto eno vprašanje oz. pobudo. Verjetno se gospa ministrica spomni te stvari, da praktično ureditev, da se posebni pogoji dela, delno efektivne ure štejejo v osnovo za odmero pokojnine, da to ne zagotavlja tistega, kar naj bi bilo, ko je bila odklonjena možnost pridobitve za določena področja beneficirane dobe. Takrat je bil dan predlog in sugestija, da bi prisotnost na delu, to se pravi iz posebnih pogojev (dežurstvo, praktično vsaj efektivne ure) tudi šteli v pokojninsko dobo. Namreč poglejte, recimo letno. En primer je ta, da zdravnik, ki dežura povprečno 6 krat na mesec, opravi namesto tiste kvote 1860 ur, kot je običajno, ali če je to točen izračun - če štejemo samo efektivno delo - približno 2200 ur in če to preštejemo na mesec, je to kar ena določena doba. Če pa bi sploh šteli 12-urno dežurstvo, ko drugi dan dela, je pa to neprimerno več. Ampak, recimo, če bi za efektivno delo ta stvar štela, bi prosil pač, da predlagatelj to stvar preuči, ker se stvar vleče že približno dvajset let kot vprašanje, odprto vprašanje.</p>
                  <p>Druga stvar - čeprav, recimo, ni iz volilne enote. Ko smo obravnavali 24. člen, se pozdravlja možnost prostovoljne vključitve v zavarovanje. Samo moram reči takole: določene kategorije, ki so naštete v alinejah, materialnih možnosti za to nimajo, oziroma redko kdo. Posebej so me opozorili - ravno ker je bil sedaj tako imenovani vojni čas - da je praktično ta alineja druga "služijo vojaški rok oz. opravljajo naloge nadomestne civilne službe", da bi to moralo biti obvezno, da šteje v pokojninsko dobo že glede na to, da so določene kategorije v nadaljevanjih pa štete, kot so, recimo, celo rezervisti in praktično organi, ki opravljajo to službo profesionalno in imajo določene benifikacije v dobi in podobne stvari. In moram reči da praktično, če gremo v enakopravnost, je moški dvakrat, trikrat postavljen pred dilemo: 40 let delovna doba, 63 let starost in še obveznosti, ki izhajajo kot državljanska obveznost, pa ta stvar ni priznana. Bil je dan tudi predlog, naj bi, če študij traja več kot štiri leta, kar je povprečje visokošolskega študija, to posebej preučili, da to tudi šteje, ker si nismo mi izmislili, da ta študij traja toliko časa. Veste, moram reči, da imajo ravno te kategorije zelo vprašljivo malo možnosti, ali pa redko kdo, da bi lahko zagotovil sredstva za to, da bi izkoristil to možnost prostovoljnega zavarovanja. Poglejte, videl sem, da je že Odbor za invalide in tako naprej dal tudi skrb za otroka mlajšega od 7. let oz. za otroka, kii je nezmožen za samostojno življenje. Če ta ni obvezno zavarovan in za njega skrbi, ima kvečjemu še dodaten strošek, kot pa obratno. Tako da bi jaz v tem 24. členu posamezne alineje, kljub temu da je res dana in se pozdravlja možnost zavarovanja, praktično proučil, da za določene kategorije tisto "prostovoljno" zveni zelo, zelo oportuno. Daje možnost, ampak realne možnosti za to pa ni. Nekatere pa so tiste, za katere mislim, da je obveza, da se posebej proučijo že iz sistemskih rešitev. Zato, ker meni je razumljivo. Bivajo v tujini kot zakonci oz. izvenzakonski partnerji; to je vse v redu. Vprašljivo je tudi za invalide, zaposlene v varstvenih delavnicah. Konkretno, če niso obvezno zavarovani, je vprašljivo, koliko za to dobijo in kakšna je ta lestvica; in če je to taka, si praktično kaj bistveno ne more pomagati, pomeni pa za njega to rehabilitacijo ali pa delovno terapijo, itd. Dejansko bi prosil za poglobljeno presojo, na osnovi strokovnih argumentov, koliko je v posameznih alinejah možno, realno možno, koristiti "prostovoljno". Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Jaz mislim, da vas je bilo kar veliko razpravljalcev in da bi lahko vseeno počasi zaključili.  Še gospod Zabukovec.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p>Spoštovani! Zares bom čisto kratek. Opozoril bi samo na eno vprašanje, ki se mi je pojavilo pri primerjavi 24. člena z 212. členom. In sicer v delu, ki govori v 24. členu o prostovoljnem zavarovanju za primer šolanja in v času služenja vojaške obveznosti. Razumem, da se takrat plačujejo ti prispevki po 24. členu. Podobno govori o tem tudi 212. člen, vendar si ne znam razlagati, ali je ponavljanje 24. člena ta 212. člen, ali je to rešitev, ko lahko naknadno plačaš za neko pretečeno obdobje - čas šolanja in vojske - in si na ta način dokupiš delovno dobo. Ker je tukaj v 212. členu dvoumnost, bi predlagal, da se pri predlogu ta odpravi. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Najboljše je, da človek sam sebi odgovori. Mislim, da je kar prav. Jožica Puhar pravi, da imaš prav.  Je mogoče še kaj? Če ni, bi sprejeli še tri sklepe oz. en sklep, sestavljen v bistvu iz dveh točk:</p>
                  <p>Zbor združenega dela Skupščine Republike Slovenije sprejema predlog za izdajo zakona o pokojninskem in invalidskem zavarovanju. (In drugič) Osnutek zakona naj pripravi Izvršni svet Skupščine Republike Slovenije. Pri pripravi osnutka zakona naj predlagatelj preuči in ustrezno upošteva stališča in pripombe pristojnih delovnih teles skupščine in stališča ter pripombe delegatov in inštitucij, ki so bile vabljene na sejo.</p>
                  <p>Mislim, da to sedaj poznate, tako da to ni bil problem. Želi v zvezi s tem sklepom še kdo kaj dodati? Če ne, prosim, da ugotovimo koliko nas je, ker gre le za sklep. (44 prisotnih.)</p>
                  <p>Kdo je za predlagani sklep? (42 delegatov) Kdo je proti? (Nihče.) Vzdržal? (Nihče.)</p>
                  <p>Ugotavljam, da smo sklepa soglasno sprejeli.</p>
                  <p>Pričeli bi s 7. točko dnevnega reda, ker smo rekli, da bomo 4., 5. in 6. točko - to je zdravstveni paket - obravnavali jutri ob 10.00 uri.</p>
                  <p><title>7. TOČKA DNEVNEGA REDA, to je PREDLOG ZA IZDAJO ZAKONA O PRAZNIKIH IN DELA PROSTIH DNEVIH V REPUBLIKI SLOVENIJI, Z OSNUTKOM ZAKONA</title>.</p>
                  <p>Predlog za izdajo zakona, z osnutkom zakona, je v obravnavo predložil Izvršni svet Skupščine Republike Slovenije. Objavljen je bil v Poročevalcu štev. 18; velikokrat in marsikje tudi v časopisih in na TV. Predlog za izdajo zakona, z osnutkom zakona, je obravnavala Komisija za notranjo politiko. Člani komisije so v načelni razpravi podprli predloženi zakonski osnutek ter izhodišča oziroma načela, na katerih le-ta temelji. Poudarjeno je bilo, da morajo biti prazniki urejeni na čimbolj sporazumem način ter bi s tega vidika kazalo razmisliti o ustreznosti uporabe izraza "nastala politična situacija", ki je naveden kot eden izmed razlogov za izdajo zakona. Vprašljiv je vrstni red obeležij, ki so podlaga za opredelitev prazničnih in dela prostih dni, saj je na primer državotvornost navedena na zadnjem mestu. Urediti je najmanj treba, kateri praznik je hkrati tudi državni praznik in na kateri dan v letu bo praznik določen; tudi če je v nedeljo. Člani so zavzeli tudi več stališč glede posameznih verskih praznikov. Več o teh stališčih lahko preberete v njenem poročilu.</p>
                  <p>Zakonodajnopravna komisija, ki je podprla predlog za izdajo zakona, je k osnutku zakona predlagala konkretne pripombe.</p>
                  <p>Predstavnica Izvršnega sveta je tudi tu, to je gospa Jožica Puhar, ministrica za delo. Ali želi besedo? Ni potrebno. Želijo besedo poročevalci delovnih teles? (Ne.)  Odpiram razpravo. Želi kdo razpravljati o predlogu za izdajo zakona o praznikih in dela prostih dnevih v Republiki Sloveniji, z osnutkom zakona?  Gospod Zabukovec.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p>Sem sicer član Zakonodajnopravne komisije, toda usoda je nanesla, da me na seji, ko smo to obravnavali, ni bilo. Mislim, da rešitve, ko se v zakon o praznikih vnaša toliko verskih praznikov, odstopajo od načela ločitve cerkve od države, oziroma se mi sploh ne zdi umestno, da se toliko verskih praznikov tudi sicer vnaša v ta zakon. Zaradi zelo preprostega razloga, ker v človeški strukturi ali med ljudmi je ogromno ver in svoboda verske odločitve pomeni, da je to tvoje intimno praznovanje, ne pa, da se z neke vrste prisilo daje tudi drugim pretežno obeležje tistih, ki so zavzeti za neko religijo, za neko vero.</p>
                  <p>Prav tako velja to tudi za ateiste, ki nimajo določenih verskih čustev. Vse svoje življenje se zavzemam za svobodo vere in verskih čustev, vendar v obe smeri; se pravi svoboda vere, da lahko veruješ, in svoboda vere, da lahko ne veruješ. Zato predlagam, da bi bili državni prazniki tisti, ki imajo določeno zgodovinsko, narodnostno pomembno obeležje, obče človeško pomembno obeležje, ne pa pretežno religiozni dnevi. Z vsem spoštovanjem! Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Prosim, gospa Žerovnikova.</p>
               </sp>
               <sp>
                  <speaker>ANGELCA ŽEROVNIK:</speaker>
                  <p>Ker je bila ravno sprožena misel o verskih praznikih, bi rada omenila naslednje: Pred kratkim sem brala zelo poglobljeno študijo iz evropskega prostora, kjer obravnavajo praznike z vidika bioritma človeka. In dejansko pade, vsaj del teh krščanskih praznikov, po bioritmu človeka, v tisti del, ko človek potrebuje oddih. Žal mi je, da je ravno tu obravnavano to kot neka verska čustva, ampak vesela bi bila, če bi imela s seboj, če bi računala na to, bi prinesla s sabo, da bi lahko bolj kompetentno razpravljala o teh podatkih  moti,  kako so te stare modrosti v redu vgrajene v religijo. Če to koga moti, menim, da bi lahko upošteval vsaj tisti del, ko gre za bioritemm človeka in uporabo človeka kot delovne sile. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Murn.</p>
               </sp>
               <sp>
                  <speaker>ANDREJ MURN:</speaker>
                  <p>Glede na to, da smo te praznike obravnavali že na Komisiji za notranjo politiko, katere član sem, bi povedal še svoje mnenje, kateri dnevi so nujno potrebni kot dela prosti dnevi. Torej vsekakor l. in 2. januar; to se nekako že uveljavlja v naši zavesti. Mislim, da bi velikonočna nedelja in velikonočni ponedeljek morala ravno tako biti praznik, ker jih ima večinoma vsa Evropa. l.maj naj bi bil praznik dela en dan. Potem dan državnosti, to bo menda 25. in 26. junij, dva dneva. l.november, to smo imeli že do sedaj. 25.december, božič. Potem je problematičen še naš dan plebiscita. To naj bi tudi bil dela prost dan, je pa nekako padel na neroden datum 23.december. In če že imamo prosto 25.decembra, je potem prekinitev za en dan. To je nekako v oviro delovnim procesom. Mogoče bi bilo smiselno, da se 23.december, ki je dan plebiscita, prenese na 26.december, ko je bil plebiscit uradno razglašen. S tem dobimo dva prosta dneva, 25. in 26. december, ki ju ima ravno tako vsa Evropa.</p>
                  <p>Potem je bilo še nekaj predlogov: 8.februar, 27.april, 9.maj. Mislim, da bi ti dnevi morali biti nekako bolj spominski, kot pa dela prosti dnevi. Posebno 9.maj, dan zmage. Ta zmaga je bila zelo relativna za nas kot se je na kasnejšem razvoju dogodkov pokazalo. V osnutku zakona je omenjeno tudi primerjalno, kako je v drugih deželah. Če bi za te omenjene dneve, ki sem jih omenil, po številu še dobili primanjkljaj glede na ostale evropske države, potem bi lahko imeli tudi nekaj verskih praznikov, ki me osebno čisto nič ne motijo. Recimo: 15.avgust ali binkošti. V vsakem primeru naj bi dobili tako število, ki bi bilo primerjalno enako z Zahodno Evropo; po datumih in številu dnevov. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Jakič, replika.</p>
               </sp>
               <sp>
                  <speaker>ROMAN JAKIČ:</speaker>
                  <p>V bistvu bi repliciral vam, gospa Žerovnikova. Namreč, primerjava bioritma z verskimi prazniki, ali bioritma s sobotami, ko naj bi otroci hodili v šolo, ali bioritma z ne vem čem, kar se v tem prostoru, odkar smo v tem parlamentu, postavlja, je neustrezna. In bi prosil, da če že argumentirate, zakaj bi verski prazniki morali biti, se strinjam z gospodom Zabukovcem, da bi bilo treba ločiti verske praznike in naj jih verujoči z vsem spoštovanjem praznujejo. Zakaj je treba to utemeljevati z nekim bioritmom? Utemeljujte jih z drugo argumentacijo, ne pa za bioritmom, ki z verskimi prazniki nima čisto nobene zveze. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Sedaj bom pa jaz repliciral. To se mogoče, gospod Roman, čudno sliši, ampak res je. Tudi sam nisem nikoli tema dvema elementoma dajal tako pozornost, da bi ju združeval. V zadnjih dveh letih, ko sem se  veliko bolj intenzivno ukvarjal tudi s samimi počitnicami in ugotavljal, kaj vse je bilo že pred tisoč in več leti postavljeno, sem seveda ugotovil, da je veliko zelo koristnih in za življenje potrebnih nujnih izhodišč bilo že takrat postavljenih. Samo s to razliko, da mi v letu 1991 zopet odkrivamo Ameriko. Mogoče res ni bilo primerno, da pač rečeš "bioritem". Ampak, kar je res, je res. Telo potrebuje svoje in te potrebe so ugotovili že pred 2000 leti, mi jih pa žal, na osnovi neke ideologije odkrivamo pač drugače. Verjetno, če ima cel svet nekaj ustaljenega in ugotovljajo, da je to dobro, potem verjetno, če hočemo biti v Srednji Evropi, je tudi za nas nekaj. /Roman Jakič govori nekaj iz klopi./ Saj ne gre za Biblijo. Gre za čisto normalno razmišljanje in jaz v tej smeri ne bi šel v tisto eno in drugo.  Bo replika? No prosim, gospa Žerovnikova. Je pa precej razpravljalcev.</p>
               </sp>
               <sp>
                  <speaker>ANGELCA ŽEROVNIK:</speaker>
                  <p>Še tole bom povedala. Ne gre za šolsko študijo, gre za antropološko študijo, zelo precizno. Škoda, da je nimam s sabo. Ne gre za lahkotne stvari. Napačno je, če mi praznike povezujemo samo z neko religiozno naravnanostjo. To so bolj preštudirane, globlje reči. Ne zagovarjam, ali verski ali neverski. Treba bi bilo upoštevati bioritem človeka. Če so pa že neka spoznanja, je pa dobro, da tudi prisluhnemo takim spoznanjem. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Peter Starc.</p>
               </sp>
               <sp>
                  <speaker>PETER STARC:</speaker>
                  <p>Spoštovani! Govorim v imenu Kluba poslancev Stranke demokratične prenove. Pravimo, da soglašamo, da se zakon sprejme. Glede načel, na katerih temelji predlog zakona, menimo, da kaže resno oceniti, ali naj se verski prazniki opredelijo kot državni prazniki. Ni dvoma o tem, da naj bodo določeni kot dela prosti dnevi. Taka usmeritev je smotrna tudi zaradi usklajevanja dela prostih dni z Zahodno Evropo. Vendar iz mnogih razlogov, posebej tudi iz načela ločitve države od cerkve, te verske praznike ne kaže določati kot državne, saj to postavlja pod vprašaj enakopravnost veroizpovedi in pogojno krščansko religijo postavi v položaj države.</p>
                  <p>Verski prazniki naj bodo zato določeni kot dela prosti dnevi, ne pa kot državni prazniki. Soglašamo z načelom, da se dvodnevni prazniki, v kolikor eden od njih pade na delovni dan in nedeljo, ne prenašajo. To načelo naj ne velja za enodnevne praznike. Glede dosedanjih zveznih praznikov menimo: 1. in 2. maj kaže ohraniti kot dvodnevni praznik. Najmanj razlogov govori za to, da bi prav pri delavskem prazniku morali v krčenje števila dela prostih dni. Glede praznikov iz dosedanje republiške ureditve menimo: 27.april - dan OF mora ostati državni praznik in dela prost dan; da naj ostane 1.november državni praznik kot dan spomina na mrtve, dela prost dan in ne cerkveni praznik; da naj bo božič dela prost dan kot cerkveni in ne državni praznik.</p>
                  <p>Soglašamo, da je prav opredeliti dan slovenske državnosti kot nov slovednski državni praznik. Menimo pa, da naj bo to en praznik. Najpomembnejši datum je 23. december, dan plebiscita. Datum 26. december, dan razglasitve plebiscita, za to ni primeren. Ob tem bi se bilo mogoče odločiti tudi za to, da je to dvodnevni praznik, ki se praznuje še 24. decembra, s čimer bi dosegli povezavo z božičem, kot dela prostim dnevom.</p>
                  <p>Menimo, da je zaradi aktualnih razmer veliko pomislekov zoper praznovanje 26. junija, posebej kot dvodnevnega praznika. Državni prazniki naj bi po našem predlogu bili: 1. in 2. januar - novo leto; 8.februar - slovenski kulturni praznik; 27.april - dan OF; 1.in 2.maj - praznik dela; 9.maj - dan zmage; 1.november - dan mrtvih; 23.in 24.december - dan slovenske državnosti.</p>
                  <p>Soglašamo, da slovenski kulturni praznik in dan zmage nista dela prosta dneva. Dela prosti dnevi, kot cerkveni prazniki, bi lahko bili: velika noč, božič. Ne nasprotujemo, da se glede na verski pomen kot dela prosti dan določi še kak pomemben verski praznik, vendar ne na škodo dela prostih dni ob državnih praznikih. Menimo pa, da je nesmotrno v zakon zapisovati cerkvene praznike, ki niso dela prosti dnevi. Te praznike so že doslej in jih bodo v bodoče praznovali verniki. Nobenega razloga ni, da jim jih zakonsko zapoveduje država.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala, Peter. Marija Lončar.</p>
               </sp>
               <sp>
                  <speaker>MARIJA LONČAR:</speaker>
                  <p>Spoštovani! Klub Neodvisnih poslancev je obravnaval gradivo v zvezi s prazniki in dela prostimi dnevi v Sloveniji in do ponujenega predloga zavzel naslednje stališče:</p>
                  <p>Klub Neodvisnih podpira predlog, da se novo leto praznuje 1. in 2.januarja, in to sta dva dela prosta dneva; da je prost dan tudi 8.februar - kulturni dan. Klub Neodvisnih ne podpira predloga, da se v zakonu o praznikih in dela prostih dnevih določi praznovanje velikonočne nedelje in velikonočnega ponedeljka kot dela prostega dne. Klub podpira predlog, da se 27.april - dan OF in 1.maj kot praznik dela praznujeta kot dela prosta dneva. Zavzema se, da bi bila 26. in 27.junij prav tako praznik, 1.november - dan mrtvih naj ostane dela prost dan, prav tako se strinja z zadnjo varianto, da sta 25. in 26.december praznik. Klub Neodvisnih meni, da je vprašanje prostih dni do 6.januarja in je vključitev zimskih počitnic v ta čas vprašanje, ki zahteva temeljito proučitev. Menimo, da je število prazničnih dni kot dela prostih dni v veliki meri odvisno tudi od gospodarskega položaja države, doseženega standarda in mora biti le-to kriterij pri določanju teh. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Leopold Drame.</p>
               </sp>
               <sp>
                  <speaker>LEOPOLD DRAME:</speaker>
                  <p>Spoštovani! Praznike imamo vsi radi in prilagoditi se moramo svoji ekonomski moči, koliko jih bomo lahko pokrili. Dal bi pa k posameznim členom nekaj pripomb.</p>
                  <p>Mislim, da bi bilo umestno, da bi odpadla alinea za 2.januar, da bi bil praznik 1. in 2.januar. Umestno bi tudi bilo, da dan državnosti 26. in 27.junij ostane kot je to variantni predlog. Glede verskih praznikov bi pa rekel tole: če vstopamo v Evropo in če se prilagajamo evropskemu življenju, se moramo tudi prilagoditi praznovanju verskih praznikov, ker če jih praznuje ta velik del krščanske Evrope in če smo mi del te Evrope, mislim, da je tudi umestno, ker je bilo zdaj včasih zelo nerodno; ali smo mi odhajali v sosednje evropske države, ali so prihajali k nam, pa ti prazniki niso bili usklajeni. Mislim, da je zdaj čas, da to uskladimo s tem delom Evrope, h kateremu se hočemo priključiti. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala, Polde. Še želi kdo razpravljati?  Prosim, Ivo Daneu.</p>
               </sp>
               <sp>
                  <speaker>IVO DANEU:</speaker>
                  <p>Spoštovani predsednik, spoštovane kolegice in kolegi! Ne bi vam rad jemal časa. Moj bioritem bi zdaj zahteval malo tekanja po svežem zraku. Vendar, ker ste vsi že dajali v imenu klubov in nekateri v lastnem imenu, dovolite, da še jaz v imenu socialistov nanizam stvari. Nekaj je napisanih, tako da vas z vsem ne bi obremenjeval, bom pa dal to v pisni obliki naprej.</p>
                  <p>Gre za to, da se strinjamo, da ne smemo ločevati verskih in neverskih praznikov, vendar da omogočimo tisto število vsem ljudem, tistim, ki želijo in tistim, ki hočejo. Kot veste, so bili socialisti prvi, ki so predlagali, da se božič proslavlja. Moja družina ga proslavlja že 25 let - od leta 1965. Obstojajo tudi dokazi o dopustih v podjetju, kjer dela moja žena. Da ne bom zavlačeval. Gre za to, da vse to, kar ste govorili, dejansko drži. Ni treba posploševati, mi se gremo tu neko ideologijo. Mislim, da bi pa morali gledati bolj strokovno, in sicer bi morali vključiti pedagoge, zdravstvene delavce, šolnike in še koga in nenazadnje tudi gospodarstvo. Gre za to, da ne bi povečevali števila dela prostih dni v letu, da bi se držali dejansko nekega bioritma oz. ritma dela in nedela. Če pa želite, bi pri konkretnih zadevah, ki jih imam tu predlagane za mesece, kar prebral, ker na pamet ne bom mogel govoriti.</p>
                  <p>S predlogi za januar, februar, marec in april se je moč strinjati pod pogojem, da uvedba dela prostega dne na velikonočni ponedeljek ne pomeni ukinitve prvomajskih praznikov, ki so posebej pri Slovencih postali tradicija zaradi čestih povezav z dnevom OF in tako dobljenega paketa počitnic. Na to namreč kaže predlagana ukinitev 2.maja, za katero predlagatelj najde le en argument - ker je tako pač na Zahodu. Taka argumentacija seveda ne zadošča za resno razpravo. Gre za ideološke razloge, ti pa so, kot že rečeno, pri razpravi o praznikih povsem normalni in jih ne gre prikrivati. Za mesec maj: predlagana ukinitev 2.maja bi bila v skladu z odločitvijo za velikonočne namesto za prvomajske počitnice, čemur socialisti nasprotujemo. O tem mora odločati ne le strokovnopolitična, ampak tudi širša javna razprava. Povprašati bo pač treba ljudi, tako kot smo s plebiscitom vprašali, če smo za samostojno Slovenijo. V zvezi z 9.majem predlagamo, da se do tega praznika opredelijo vse stranke in pristojni organi. Junij: kot praznik nove slovenske države je nesporen predvsem dan samoodločbe - plebiscita, torej 23.december. Lahko pa tudi dan neodvisnosti, če bi bilo mogoče neodvisnost identificirati s konkretnim dnevom. Ker je to težko, verjetno v primeru, ko ne gre za podpis mednarodne pogodbe med vsaj dvema partnerjema, mednarodnima subjektoma, velja ostati kar pri 23.decembru, še posebej, če bo osamosvajanje Slovenije dolg proces. Tudi v primeru odločitve slovenske skupščine za enostransko odcepitev 26.junija na podlagi plebiscitne odločitve, bi kazalo počakati na realizacijo konkretnih posledic tega dejanja vsaj kako leto. Potem bi se odločali o tem, ali dogodek zasluži obeležitev z državnim praznovanjem in dela prostim dnevom. Za julij: iz že povedanega za junij povsem jasno sledi, da sprejem ene od deklaracij v slovenski skupščini ne more biti državni praznik. Še najmanj pa dan suverenosti. Tu smo znova pri nepoznavanju razlik med izrazi, kot so samostojnost, suverenost, neodvisnost, itn. Vsakomur bi moralo biti jasno, da Slovenija ni postala suverena ne 2.julija ne kdaj kasneje do današnjega dne. Skrajno voluntaristično in nezgodovinsko bi bilo morebitno dokazovanje, da se je proces za doseganje neodvisnosti in suverenosti Slovenije začel z deklaracijo 2.julija 1991. To bi bilo nespoštljivo in nedostojno do znanih in dokumentiranih podatkov iz zgodovine naroda in njegove državotvornosti. Zato predloga za praznik 2.julija ni mogoče resno obravnavati. Dan borca bi bilo v smislu ukinjanja dela prostega dne na dan praznika organizacije borca mogoče sprejeti, ker ni mogoče dokazovati, da je ta dan praznik vseh državljanov. Že ime praznika kaže na to, dasi ravno je seveda res, da ni praznika, ki bi ga praznovali vsi državljani. V vsakem primeru gre za zadevo, o kateri naj se izrečejo tudi borci sami. Predlagamo, da državni praznik, dan borca ostane, da pa ni dela prost dan. Vsaka država namreč spoštuje veterane antihitlerjevske koalicije in jim na določene načine izraža priznanje. Dan vstaje je seveda znano sporen. Kot tak naj velja dan OF, kar je že znana pobuda, 22.julij pa se ukine. S tem bi ostali brez prostega dne v juliju, ker 2.julij pač ne pride v poštev, s čimer bi nastala realna možnost za ohranitev dela prostega dne 2.maja in na velikonočni ponedeljek. Če naj bi kljub vsemu temu le imeli kak praznik kot dela prost dan v juliju, bi to morebiti lahko bil praznik, vezan na dogajanja na Roški leta 1988, kot vrhuncu takratne slovenske pomladi. Ustrezen datum v juliju bi torej lahko bil državni praznik in dela prost dan - dan slovenske pomladi. Seveda to še ni konkreten predlog. O tem bi morali nujno pridobiti soglasje vseh političnih strank in podporo v javnosti. Oktober: predlagamo uvedbo državnega praznika v počastitev kočevskega zbora leta 1942, ki je zagotovo prelomen datum v procesu slovenske državotvornosti. 1. ali 3.oktober, odvisno od odločitve, bi bil državni praznik dan državnosti. Predlagamo, da bi bil dela prost dan. Če pa zavoljo omejenega števila možnih dela prostih dni to ne bi bilo takoj možno, pa predlagamo, da se do nadaljnjega uvede kot državni praznik, ki ni dela prost dan.  Hvala lepa, ker sem vam vzel malo več časa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Še dva, trije. Gospod Marjan Starc.</p>
               </sp>
               <sp>
                  <speaker>MARJAN STARC:</speaker>
                  <p>Spoštovani kolegi! Predlagal bi, da se v 2. členu besedila osnutka zakona o praznikih in dela prostih dnevih v Republiki Sloveniji v zadnji alineji namesto besedila "26.december - opredelitev slovenskega naroda o samostojni in neodvisni državi" napiše besedilo: "26.december - slovenski domovinski dan". V istem besedilu se črta alineja "27.april - dan ustanovitve OF slovenskega naroda oz. upora proti okupatorju, 9.maj - dan zmage in 26. in 27.junij - dan državotvornosti".</p>
                  <p>Obrazložitev: neumestno je oznamovanje in praznovanje praznikov, ki so bili uvedeni pod vtisom zgodovinsko razmeroma mladih, včasih pa tudi v različnih pogledih problematičnih dogodkov. Menimo, da bi uvedba praznovanja domovinskega dneva v času koncem leta razrešila različne dileme in bi praznovanje takšnega dneva omogočilo spominjanje na vse dogodke narodove zgodovine, pomembne za razvoj njegove državnosti, na vsa narodova dejanja, pomembna za njegov obstoj in da bi tudi sicer uvedba takšnega praznika prispevala k oblikovanju prave zavesti o pomenu lastne države v združbi z ostalimi narodi Evrope. Koledarsko je primerna usmestitev tega praznika v obdobje konec decembra, ker se tako povezuje s praznovanjem družinskega praznika božiča in s praznovanjem simboličnega rojstva slovenske državnosti ob plebiscitu slovenskega naroda in odločitvi za lastno, samostojno in neodvisno državnost. Uvedba takšnega praznika bi tudi omogočala praznovanje vsem, tako da bi pod pojmom domovinskega praznovanja lahko vsak intimno praznoval tisto, kar je njemu posebej pomembno. Tako bi prerasli, žal, še žive ideološke dileme v zvezi s praznovanjem različnih dogodkov. Podobno kot ob spominskem dnevu 1.novembru - dnevu mrtvih, bi praznovanje domovinskega dneva združevalo, ne pa razdvajalo Slovence. Država organizira v obeh primerih zunanje okvire proslavljanja v obliki prostih dni, vsebinsko pa svojo domovino proslavlja vsakdo tako, kot jo razume. To je bilo pisno.</p>
                  <p>Drugo pa glede teh treh tradicionalnih krščanskih praznikov. Jaz mislim: čimprej si odrežemo naš boljševiški rep, tem boljše bo in da evropeizacija Slovenije pomeni deboljševizacijo Slovenije. To je bistvo naše nesreče, našega problema. Do tega bomo itak prišli. Tako kot smo zvezdo zbrisali z zastave, bomo rabili še mogoče nekaj časa; da bomo do tega prišli. Mislim, da je boljše da pridemo prej kot pozneje. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Arzenšek.</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Spoštovani zbor. Jaz bom čisto kratek. Mislil sem, da se bo kdo drug oglasil, ampak ko smo v Celju malo o tem razpravljali - edino sprašujem možnost brez prostega dneva, ampak da se navede kot praznik materinski dan, meni se zdi 22. marec ali 23. pa sem to opavil namesto lepi dan. In mislil sem, da bo kdo drug to rekel, ker mislim, da je Dan žena sprofaniran in ne vem kaj še vse, materinski dan ppa ima svojo tradicijo. In brez prostega dneva. Mislim, da bi to zaslužil in mislim, da me bodo vsaj dame podprle. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:  </speaker>
                  <p>Hvala. Andrej Šter.</p>
               </sp>
               <sp>
                  <speaker>ANDREJ ŠTER:</speaker>
                  <p>Mene malo skrbi, da smo pri tej debati še malo preveč obsedeni z mislijo, kako bomo zapovedovali praznovanje. Jaz skoraj ne morem mimo tega, da julij še ni mimo in ne vemo, kaj se bo še v juliju pomembnega zgodilo. Lahko pridejo še zelo hudi dogodki, pa bomo na to ponosni in bomo hoteli praznik. Za tem pride še cel avgust. Kaj bo? Lahko se zgodi kaj zelo odločilnega, pa nimamo predvidenega praznika. Skratka kaj hočem povedati. Ljudje praznujejo dni, ki si jih izberejo in svojo nalogo in tudi nalogo tega zbora in naše skupščine vidim v tem, da posnamemo stanje, vidimo kaj ljudje praznujejo in skušamo izoblikovati čimbolj realen predlog. Zdaj ne vem, ali grem samo jaz ven na velikonočni ponedeljek in vidim, da so ljudje na ulicah. Opravljajo dela, ki jih v siceršnjih delovnih dneh ne. To je zame dokaz,  da je to sprejeto kot praznik. Nismo mogli tega preprečiti, ampak enako neuspešni bomo, če bomo zapovedovali: Praznujte 2. julij.  Ljudje se ne bodo spomnili kaj praznujejo in ne bodo praznovali. Mogoče se še kdo od vas spomni ene zelo lucidne razprave - Dimitrij Rupel je enkrat pisal v Novi reviji, kjer je povezoval praznik z besedo prazen in je dokazoval, kako so naša mesta v prazničnih dneh prazna.</p>
                  <p>Jaz se zelo bojim, da bomo z neutemeljenim predlogom to dosegli. Seveda naloga zakonodajalca in nas kot zakonodajnega organa pa je, da to povežemo z ugotovitvami strokovnih analiz s področja sociologije, pedagoške znanosti pa tudi  mogoče bioritmike in raznih drugih stvari, predvsem pa kot Zbor združenega dela tudi z ekonomijo. In tukaj ne pride nikakršno prenašanje praznovanja kakšnih dvodnevnih praznikov na druge dni, pa enodnevnih ravno tako ne. To nimajo.  Nikjer nimajo, mogoče se mu reče Zbor združenega dela, ampak ima ekonomsko pamet. Mogoče bi bilo umestno razmišljati o tempu šolskega lega,  ki bi bil morda prilagojen temu drugemu kot trdemu polletnemu sistemu z zabetoniranim urnikom tistih 14-mesečnih simestralnih počitnic. Verjetno ni sedaj čas, ko bomo mogoče že čez četrt ure debato zaključili in bomo ugotovili, da smo razno raznih usmeritev v razmišljanju. Zato mislim, da bi take usmeritve tudi morali upoštevati.</p>
               </sp>
               <sp>
                  <speaker>PREDSEDNIK JOŽE ZAUPANČIČ:</speaker>
                  <p>Franci Avberšek.</p>
               </sp>
               <sp>
                  <speaker>MAG. FRANC AVBERŠEK:</speaker>
                  <p>Hvala lepa. Bom zelo kratek. Jaz mislim, da je zelo pomembno, da dosežemo pri tem en konsenz oziroma da se bomo poenotili in da ne bomo, ko bo praznik, eni drva sekali, drugi pa potico pekli. To je za mene osnovno in povem vam, da ko se je 1. maj začel,  me še tako ni bilo.  Cerkveni prazniki - z ničemer ni moje življenje povezano. Obljubim , da bom vse praznoval; torej ne bom proti nobenemu. Mislim, da ne smemo komplicirati in rečem tole, da nekaj mi je osnovno vodilo, kar moramo reči. V Evropo gremo. Če ne bomo približno tako kot Evropa praznovali, potem ne bo v redu. Če bo Evropa Veliko noč praznovala in Božič, potem bomo mi, po mojem, morali tudi to praznovati. Imam eno vprašanje in si ne znam na njega odgovoriti. Kaj je z našimi stanovskimi prazniki? Rudarski praznik, Dan železničarjev, Dan šoferjev in tako naprej. Ali  je to naša čisto ustanovska zadeva? Prej so bili zapisani, zdaj ne vem ali bo to potrebno. Na to bi bilo dobro odgovoriti. Hvala.</p>
               </sp>
               <sp>
                  <speaker>PREDSEDNIK  JOŽE ZUPANČIČ:</speaker>
                  <p>Hvala Franci. Še želi kdo razpravljati? Zanimiva razpava. Besedo ima Davorin Bizjak.</p>
               </sp>
               <sp>
                  <speaker>DAVORIN BIZJAK:</speaker>
                  <p>Jaz bi samo eno ljudsko modrost povedal o prazniku. Življenje brez praznikov je kot dolga cesta brez gostiln.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>To velja za Rogaško Slatino. Predlagam naslednja dva sklepa: Zbor združenega dela Skupščine Republike Slovenije sprejme predlog za izdajo zakona o praznikih in dela prostih dnevih v Republiki Sloveniji z osnutkom zakona. In drugič, predlog zakona naj pripravi Izvršni svet Skupščine Republike Slovenije. Pri pripravi predloga zakona naj predlagatelj prouči in ustrezno upošteva stališča in pripombe pristojnih delovnih teles skupščine in stališča ter pripombe delegatov.</p>
                  <p>Želi v zvezi s tem kdo razpravljati? (Ne želi.) Koliko nas je trenutno v dvorani? (43.)</p>
                  <p>Koliko nas je za ta dva sklepa? (42 je za.) Kdo je proti? (Nihče.) Vzdržani? (1 vzdržan.)</p>
                  <p>To se pravi, da smo oba sklepa z večino glasov sprejeli. In sedaj glede na bioritmične zmogljivosti in glede na to, da je gospod Jazbinšek tu, bi predlagal, da še vseeno 8. točko damo skozi, tako da imamo jutri malo manj. Jaz mislim, da smo že to. Bomo videli, kaj bo.</p>
                  <p>Se pravi še <title>8. TOČKA DNEVNEGA REDA, to je PREDLOG ZA IZDAJO ZAKONA O GOSPODARSKIH JAVNIH SLUŽBAH Z OSNUTKOM ZAKONA.</title> Če dovolite pri uvodu nekaj. 43 nas je. Morate še tukaj ostati. Predlog za izdajo zakona z osnutkom zakona je v obravnavo predložil Izvršni svet Skupščine Republike Slovenije. Objavljen je bil v Poročevalcu št. 17. Prejeli ste tudi popravek k osnutku zakona, ki ga je predložil Republiški sekretariat za varstvo okolja in urejanje prostora.</p>
                  <p>Predlog za izdajo zakona z osnutkom zakona so obravnavali: Komisija za notranjo politiko, ki je menila, da je potrebno usklajeno obravnavati ta zakon s posameznimi področnimi zakoni, saj se lahko le tako doseže usklajeno in celovito sistemsko urejanje sedanjih dejavnosti družbenega pomena na materialnem področju. Potrebno je podrobneje določiti nadzor, revizijo, normative in standarde za opravljanje dejavnosti; objektivnost izbire najboljšega ponudnika; javnost razpisov investicij in drugo; zagotoviti pravico do pritožbe prizadetih subjektov na instančni organ; nejasne so prehodne in končne določbe osnutka, zakon ne ureja konkretne pripombe. To je komisija za notranjo politiko.</p>
                  <p>Odbor za lokalno samoupravo, ki je v svoji razpravi opozoril, da je potrebno razpravo o tem zakonu povezati r razmišljanji pri pripravi zakona o občinah. Predstavljena so bila tudi vprašanja, na kateri del gozdov  se nanaša zakon, kako bo s komunalnimi dejavnostmi in tako dalje. Odbor meni, da je zakon potreben in zato njegovo izdajo podpira.</p>
                  <p>Odbor za urejanje prostora ter stanovanjska in komunalna vprašanja. Člani so ugotovili, da predlagatelj predloženi zakon, da je krovni zakon o urejanju sistema javnih služb za gospodarske dejavnosti. V vsebinskem smislu pa bodo posamezne dejavnosti, ki so na posameznih področjih javna služba, določene v področni zakonodaji, s katero se bo odbor še srečal.</p>
                  <p>Postavljeno je bilo vprašanje, v kakšni fazi je priprava te področne zakonodaje, ter v povezavi tudi priprava zakona o urejanju prostora in zakona, ki bo na naovo opredeljeval občine oz. lokalno samoupravo. Izraženo je bilo mnenje, da bi morala biti zagotovljena usklajena priprava vse omenjene zakonodaje. Člani odbora niso imeli konkretnih pripomb na osnutek zakona in ga podpirajo.</p>
                  <p>Zakonodajno-pravna komisija je uvodoma ugotovila, da se s tem zakonom predlaga uvedba vrste novih pravnih inštitutov in pojmov, ki jih obstoječi pravni sistem ne pozna niti se ni z njimi doslej ukvarjala pravna teorija. Ugotovil je, da predlagane rešitve, ki se nanašajo na izvrševanje upravnih nalog na področju javnih služb ter na izvrševanju strokovno-tehničnih, organizacijskih in osveščevalnih nalog, odstopajo od sedaj veljavne ureditve sistema državne uprave. Postavlja se tudi vprašanje skladnosti predlaganih rešitev, ki naj bi urejale financiranje javnih služb z zakonom o javni porabi. Glede vprašanj v zvezi z javnimi podjetji bi bilo treba določiti razmerje do zakona o podjetjih, predlaga pa tudi konkretne pripombe k osnutku zakona. Predstavnik Izvršnega sveta je minister za varstvo okolja in urejanje prostora gospod Jazbinšek. Želi mogoče  besedo? (Da.) Prosim.</p>
               </sp>
               <sp>
                  <speaker>MIHA JAZBINŠEK:</speaker>
                  <p>Jaz bi najprej komentiral, kako je šlo v drugih zborih. Dva zbora sta rekla dvofazni, en zbor je rekel trifazni, pri usklajevanju je prišlo do trifaznega. No, ker je en zbor sprejemal pred usklajevanje, je sprejel osnutek, ga zelo pohvalil in ga sprejel z 41 od 42 članov. Družbenopolitični zbor, ki je bil iniciator tega, da bi bil trifazni postopek, je pa povzročil sledeče. Razpravljal je o predlogu za izdajo zakona na način, da je šel po členih osnutka. Samo to hočem povedati, da konec koncev je tudi po členih osnutka; hočem povedati, da je v resnici razpravljal o osnutku. V tej razpravi se je izkazalo, da v zborih bistvenih zadržkov niso imeli. Bilo je nekaj vprašanj in bi pravzaprav komentiral ta, ki so se kot vsebinska ob tem zakonu izkazala. Moram opozoriti na to, da ta zakon ni tako nov kot nekatere komisije to govorijo, ker, recimo, pojmi, ki se  uporabljajo v tem zakonu, so bili že konzumirani v zakonu o zavodih, javna služba, koncesija. Potem so bili ti pojmi konzumirani, recimo, očitano je bilo sploh z Zakonodajno-pravne komisije, da se javna lastnina uporablja kot nov pojem. Vi imate v zakonu o šolstvu javno lastnino notri napisano. Zdaj sprejemate v  fazi predloga termin javna lastnina. Hočem povedati, teh zadržkov v smislu, da je to sistemsko tako zelo nov zakon, ne bi smeli v glavnih temeljih misliti, ker vprašanje SIS-ov in javne službe je bil skozi zakon o zavodih v bistvu že dobljeno.</p>
                  <p>Ta zakon ima vseeno štiri temeljna načela in jaz bomo teh načelnih par stvari povedal. Eno je načelo delitve javnih služb na generalne in lokalne. Vi veste, da imamo danes zakon o komunalnih dejavnosti, ki obravnava komunalni nivojavnih služb skupaj. Ta zakon predvideva, da več ali manj vsak resor v bodoče razdeli svoje službe, ki jih obvlada, na generalne in lokalne. To konkretno pomeni npr. v zakonu o energetiki ločnico med republiško energetiko in komunalno energetiko. Pri cestah pomeni to, da bo šla zadeva do konca dol. Pri zakonu o varstvu okolja to pomeni na nek način, da bo šlo za vprašanje, recimo, posebni odpadki so republiškega pomena, ker jih lokalna skupnost ne more kot javno službo imeti, pač pa so komunalni parki stvar lokalnega sistema. Skratka, gre za to načelo delitve, jasno členitev med generalnimi in lokalnimi. Postavlja se vprašanje, kaj pa službe, ki imajo regionalni značaj. V tem zakonu smo nevtralni do bodoče organiziranosti, ker govorimo, da kadar hoče in kadar gre za neko medobčinsko javno službo, se lahko ta zadeva sreča in združi, po drugi strani pa se lahko neka generalna javna služba seveda tudi razdeli skozi svoje izpostave navzdol.</p>
                  <p>Naslednje načelo tu notri je obveznih in fakultativnih  javnih služb. Samo kot primer, vzpenjača na Pohorju ali pa recimo vzpenjača na Veliko planino je vseskozi problem,  ali je to komunalna dejavnost ali ni komunalna dejavnost, ali je javna služba ali ni javna služba itn. Gre za načelo, da se lahko tako republika kot lokalna skupnost odloči sama pri sebi, ali bo nekaj dala v fond, rekel bi, tisti fond, za katerega skrbi občina ali bo rekla, to je zasebniški interes ali na drug način. To je to načelo.</p>
                  <p>Naslednje. Gre za vprašanje organiziranosti javnih služb. Upravljanje, načrtovanje, upravni postopek spada v upravo, opravljanje javne službe spada v gospodarske sisteme, ali pa v sisteme, ki jih delimo na dva sistema: ali režijski sistem, to se pravi, obrat ali pa javno podjetje. Vi veste, po zakonu o javni porabi je dobiček javnega podjetja tudi prihodek proračuna. Skratka, javna podjetja so dovolj vtkana v sistem lokalne oblasti in koncesije. Koncesija pa pomeni konkurenco, pomeni  nov kapital, za katerega ne skrbi država sama, pomeni sicer potrditev monopola, kontrolira klientelo, ampak ni se treba  državi ukvarjati ali lokalni skupnosti za organizacijsko strukturo tega podjetja. Na področju koncesij pričakujemo velik razmah upravljanja javnih služb.</p>
                  <p>Ta zakon tudi razlašča dejavnosti posebnega družbenega pomena. Opozoril bi na vprašanje, ali zdaj vse SIS-e v upravo? Odgovoriti moram, strokovne slućbe vseh SIS-ov so že v upravi, tako na občinski kot na republiški ravni. Gre samo za to, da se v bistvu lastninski status dejavnosti posebnega družbenega pomena opredeli, pri čemer to ni identično s tem, da bodo v bodoče javne službe lahko 100 % enake kot so danes recimo, komunalne dejavnosti v eni občini ali pa na republiškem nivoju dejavnosti javnih služb.  Lahko bodo v režijski formi delane ožje ali pa širše od današnjih oblik, pač pa bo koncesijska forma imela drugo dimenzijo.</p>
                  <p>To so  osnovne določnice. Vprašanje je bilo tudi to, kako s sistemi, ki jih ne deklariramo kot lokalne, ampak  kot neke skupinske ali pa ožje teritorialne, recimo, vaški vodovodi,  pokopališča. Mi bomo v nadaljnji obdelavi pravzaprav - po mojem - bi morali uporabiti sledečo dikcijo, mi smo že v prvem osnutku imeli razliko med centralnimi sistemi in pa obrobnimi. Kadar javno storitev prevzame nase neka skupina kot je vaška skupnost ali pa krajevna skupnost, takrat seveda v sistemu javne službe ni treba te dobrine garantirati.  To se mi zdi neka prava formula tudi glede vprašanj nekih lokalnih sistemov, ki niso direktno občinski. Vsi vemo,  ko bodo občine manjše, bo to pravzaprav brezpredmetno vprašanje, ker bo dovolj blizu lokalnemu interesu. Danes so občine večje in so lokalnemu interesu na nek način bližje krajevne skupnosti. To bomo vgradili. Sicer smo dobili nekaj pripomb, in če jih bomo dobili še v razpravi, bomo zelo hitro lahko pripravili osnutek. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Po naši logiki celo predlog in ne samo osnutek. To imamo mi.  Želi kdo od predstavnikov delovnih teles razpravljati? Odpiram razpravo. Kdo želi razpravljati? Anka Osterman.</p>
               </sp>
               <sp>
                  <speaker>ANKA OSTERMAN:</speaker>
                  <p>Ko smo usklajevali dnevni red, ki smo ga zbori tako različno sprejeli,je na koncu prišlo do naslednjih sklepov oziroma predlogov: Skupna komisija je predlagala Zboru združenega dela, da zakon o zdravstvenem varstvu in zavarovanju, zakon o zdravstveni dejavnosti, o lekarniški dejavnosti in pa zakon o gospodarskih javnih službah, obravnavala v trifaznem postopku. Utemeljitve za zdravstveno zakonodajo ne bi posebej ponavljala, ker mislim, da smo danes celo o tem že govorili. O pravkar predstavljenem zakonu o gospodarskih javnih  službah pa je bilo rečeno prav to, da je to sistemski zakon, da je to zakon, kakršnega do zdaj še nismo imeli. Zato je toliko bolj pomembno, da ga resnično dobro obdelamo in pozorno, da ne bi potem prišlo do težav oziroma potreb po hitrem spreminjanju in mislim, da bi se bi morali zdajle o tem odločati, preden peljemo razpravo naprej.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Dobro. Eno in drugo je možno. Mi smo sicer prej sprejeli z dokaj prepričljivo večino, da bi obravnavali obe fazi skupaj. Jaz ne vidim zdaj velike potrebe, da bi morali iti v trifazni postopek, da bi lahko vseeno obravnavali to skupaj, razen seveda, če se bomo drugače odločili, bo drugače. Velike razlike ni, če se prav razumemo. To je prav tako, kot da ni bilo časa razmisliti o tem zakonu. Delovna telesa ga v bistvu niso odklonila. Nobeno ni v bistvu zahtevalo, da bi moralo biti trifazno. Potem pa ni razprave in hočemo imeti trifazni postopek. Zdi se mi, da dejansko nekatere stvari danes na današnji seji niso več logične. Jaz bi predlagal, da razpravljamo najprej o tem. Besedo ima gospod Perko.</p>
               </sp>
               <sp>
                  <speaker>FRANC PERKO:</speaker>
                  <p>Jaz bi gospodu ministru postavil samo eno vprašanje. Ali bo izvajalsko podjetje v gozdarstvu, ki naj bi nastalo po reorganizaciji sedanjih GG kot tukaj v enem členu piše, sodilo v gospodarsko javno službo, katere cilj ni pridobivanje dobička. Ali je to mišljeno?</p>
                  <p>Druga stvar pa je, če je to v zvezi z gozdarstvom. Odbor za kmetijstvo in gozdarstvo pri skupščini sploh ni razpravljal o tem zakonu oziroma o tem predlogu zakona o gospodarskih javnih službah. Jaz se čutim prizadetega, če je to  pomemben segment, zaključen, pa da ta odbor, ki se ga to tiče, tega ni obravnaval.</p>
               </sp>
               <sp>
                  <speaker>PREDSEDNIK JOŽE ZUPANČIČ:  </speaker>
                  <p>Besedo ima gospod Avberšek.</p>
               </sp>
               <sp>
                  <speaker>FRANC AVBERŠEK:</speaker>
                  <p>Hvala lepa. Jaz bi imel tudi eno vprašanje za ministra. V 14. členu je napisano med vrsticami, "dobrine katerih cilj ni pridobivanje dobička v energetskih dejavnostih" in potem  v istem členu na koncu "naravnega bogastva". Nekako bi lahko razumel, da je to naravno bogastvo lahko tudi premog, ker gre za energetske dejavnosti, pa me zanima, ker ni dovolj jasno ali so premogovniki zajeti zraven, ali niso? Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Še kdo želi razpravljati? Besedo ima gospod Moge.</p>
               </sp>
               <sp>
                  <speaker>RUDI MOGE:</speaker>
                  <p>V Liberalno-demokratski stranki smo ugotovili, da je predlog za izdajo zakona o gospodarskih javnih službah z osnutkom zakona sodobno zasnovan koncept, ki v veliki meri nekako temelji na programskih usmeritvah naše stranke. Vprašal bi gospoda ministra, če lahko sedaj odgovori, o teh štirih točkah. Prvič, namero, da se kot javne službe proglasijo dejavnosti s področja gospodarske infrastrukture v celoti, kar opredeljuje 14. člen, kar po našem ni v skladu s pravilno definicijo javnih dobrin v 3. členu osnutka zakona.</p>
                  <p>Druga stvar so sporna določila o financiranju javnih služb, zlasti 80. člen osnutka zakona, ki določa, da so cene, tarife, takse in povračila prihodek države oziroma republike ali pa lokalne skupnosti.</p>
                  <p>Tretjič, dejstva, da s tem splošnim zakonom še niso dane konkretne podlage za delovanje javnih služb, ker še ni področnih zakonov, ki bi urejali dejavnosti služb na posameznih področjih. Se pravi, ta reč je po našem  zakonu pomanjkljiva in četrtič, ali je to poskus ali ni, da se zaposleni v javnih službah privedejo v status državnih uslužbencev, kar nekje opredeljuje ta 87. člen.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Še kdo od poslancev želi razpravljati? Lahko zaključujemo? Bi lahko gospod Jazbinšek odgovoril na vprašanja?</p>
               </sp>
               <sp>
                  <speaker>MIHA JAZBINŠEK:</speaker>
                  <p>Vodno gospodastvo je opravljalo znotraj sebe tri sisteme dejavnosti, enkrat javno službo, ki sodi v upravo, rečni nadzornik in tako naprej;  drugič, javno službo vzdrževanja na nek način in tretjič, komercialno dejavnost,  gradbeništvo za druge namene, seveda tam gre za intencijo, da se spravi vsako tja, kamor sodi in da  se na nek način podržavi tisto, čemur se reče dejavnost posebnega družbenega pomena, kar pa je v zakonu o vodah definirano. Definirano je, da ni vse kar vodno-gospodarsko podjetje počne, dejavnost posebnega  družbenega  pomena,  drugod pa je to že dosti čisto.</p>
                  <p>To je sedaj glede tega, kaj ta inaugurira. Jaz moram reči, da smo ta 14. člen imeli v prvih osnuztkih taksativno in tudi na koncu smo imeli v bistvu taksativno, kaj je predmet, rekel bi, podržavljanja.  In celo ob razpravi v Izvršnem svetu, ko se je zamenjal podpredsednik je prišlo do tega, da bi se šlo nazaj v taksativno. Tako, da bi mi v naslednjih fazah, če ne kot taksativnost v okviru zakona pa v obrazložitvah definirali vsa ta razmerja.</p>
                  <p>No če me seveda vprašate, kaj v perspektivi od tega, bi bilo javno podjetje v energetiki, potem mislim, da je to prenos, celo neproizvodnja. To ni javna funkcija - distribucija, to je proizvodna funkcija. Seveda rudarstvo pa sploh ne pride v to zadevo, danes si predstavljamo, da je rudarstvo v tej verigi sestavine energetike.</p>
                  <p>Tako, da se bo  po eni strani gradilo skozi posamezne resorske zakone, mislim pa, da  bi zakon lahko deloval ne glede na to, ali bodo prej sprejeti resorski zakoni ali ne.  Zakaj? Zato, ker to je organizacijski vidik dejavnosti posebnega družbenega pomena ali pa gospodarske javne službe. In seveda, kaj pa je dejavnost posebnega družbenega pomena, tisto pa v zakonih  še vendar piše; ki niso razveljavljeni, ker jih novi resorski zakoni niso zamenjali. Kar pomeni, da organizacijska oblika lahko gre v teh dejavnosih po tem načinu, pač pa se bo tudi dejavnost potem sukcesivno, kakor bodo resorski zakoni sprejeti, na nek način diverzificirala.</p>
                  <p>Še štiri pripombe, ki so bile prej dane, mislim, da bomo to razčistili in težnja, da je vedno koncesija na razpis, ne pa na prijavo, čeprav javno objavljeno - pa to je pač prepisano iz enega italijanskega zakona - ki s tem garantira javnost, pa ni vedno v predpisih. In še nekaj teh reči. Nas čaka vseeno to, da razločimo, kaj je v bistvu javna služba in kaj je v bistvu gospodarska dejavnost. To nismo imeli vedno ločeno, ker so se nekateri sistemi znotraj samega sebe v bistvu reproducirali, financirali in upravljali. Imamo pa seveda  tudi zaledje taksativnosti v tem zakonu.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Gospod minister, sedaj ko ste končali, povejte še, kaj predlagate.</p>
               </sp>
               <sp>
                  <speaker>MIHA JAZBINŠEK:</speaker>
                  <p>Druga dva zbora sta sprejela; mislim, da sta šla v trifaznost. Predlog za izdajo zakona se sprejme. Seveda moram povedati, da je to neka igra; dva glasova razlike v družbenopolitičnem zboru sta na koncu pri usklajevanju povozila dva zbora, ki sta bila absolutno za to, da gre po dvofaznem postopku. To mi pa ni razumljivo, nisem pa bil pri usklajevanju.</p>
               </sp>
               <sp>
                  <speaker>Predsednik JOŽE ZUPANČIČ:</speaker>
                  <p>Gospod Jazbinšek, lepo vas prosim, povejte eksplicitno, kaj bi predlagate?</p>
               </sp>
               <sp>
                  <speaker>MIHA JAZBINŠEK:</speaker>
                  <p>Sprejmite predlog za izdajo zakona brez osnutka. Na usklajevanju, na katerem sem bil, je bilo čudno. Dav zbora sta bila za dvofazni postopek, Družbenopolitični zbor pa za trifazni. Utemeljitev je bila taka, da gre za sistemski zakon, da gre za nekaj novega in vsi, tudi strokovne službe, so se strinjali, da gremo ne na trifazni, rekli smo,  na normalni postopek, da je zakon tak, da je v tem trenutku težko reči kaj je,  ampak je verjetno potreben normalen postopek. Zaradi tega smo se na nek način uskladili, da gremo potem vsi na trifazni postopek. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Gospod Perko še želi besedo.</p>
               </sp>
               <sp>
                  <speaker>FRANC PERKO:</speaker>
                  <p>Glede na odgovor gospoda ministra v sedanjem zakonu, osnutku zakona o gozdovih sedaj ne vem, ali ga je Izvršni svet že obravnaval ali je tik pred tem, da pride na Izvršni svet,  je javni del gozdarske službe predviden kot zavod za gozdove. Gre samo za to, da bo to usklajeno s tem, kar je tu predlagano. Naj bi se ta javni del organiziral po zakonu o zavodih. Mislim, da je potrebno, da Izvršni svet to uskladi, ali gre pod en ali pod drug zakon. Samo toliko.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. glede na to, kar so v obeh ostalih zborih, lahko pride Izvršni svet celo z novim  zakonom, z novim osnutkom. Zato bi predlagal, da bo volk sit in koza cela, da Zbor združenega dela Skupščine Republike Slovenije sprejme predlog za izdajo zakona o gospodarskih javnih službah. Osnutek zakona naj pripravi Izvršni svet Skupščine Republike Slovenije. Pri pripravi osnutka zakona naj predlagatelj preuči in ustrezno upošteva stališča in pripombe pristojnih delovnih teles Skupščine in stališča ter pripombe delegatov, ki so bili podani na seji.</p>
                  <p>Želi v zvezi s tem kdo razpravljati? (Ne.) Preštel sem vas, 43 vas je prisotnih.</p>
                  <p>Kdo je za ta sklep? (43.) Je kdo proti?  (Nihče.) Se je kdo  vzdržal? (Nihče.)</p>
                  <p>Potem bi zaključil za danes našo sejo in jutri ob 10.00 uri se ponovno dobimo tukaj. Nasvidenje jutri.</p>
               </sp>
               <stage>(SEJA JE BILA PREKINJENA OB 18.50 URI IN SE JE NADALJEVALA DNE 18.7.1991 OB 10.22 URI.)</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Drage poslanke, poslanci,dragi gostje! Nadaljujemo s 25. sejo Zbora združenega dela Skupščine RepublikeSlovenije, ki smo jo včeraj 17.7.1991 prekinili. Na današnji  seji je pristonih žal samo 41 poslancev. Opravičenih je petnajst. Toliko nas je, da lahko začnemo z delom. Trdno sem prepričan, da bo nekaj poslancev še prišlo. Za današnjo obravnavo so ostale še naslednje tri točke:</p>
                  <p>Vsi trije zakoni iz zdravstvenega področja, potem soglasje k statutarnemu sklepu Univerze v Mariboru in obravnava poročila mandatno imunitetne komisije ter pobude, predlogi in vprašanja delegatov.</p>
                  <p>Pričeli bi takoj S TOČKO POBUDE,, PREDLOGI IN VPRAŠANJA DELEGATOV. Predno pa pričnemo to točko, bi še pobudo delegataAlojza Metelka, da dajejo vsi delegati Skupščine Republike Slovenije po 500,00 din kot pomoč žrtvam vojne družini Kotar iz Velikega Gabra št. 20.</p>
                  <p>Dne 28.6.1991 je ob bombnem napadu Klanca-Medvedjek bila  bombandirana in uničena kmetija Kotarja iz Velikega Gabra. Pri tem bombnem napadu je bil ubit Kotar Anton, požgan in uničen hlev, požgan kozolec, pobita štiri goveda, poškodovan traktor, poškodovana stanovanjska hiša in  še druga škoda. Celotna ocenjena škoda znaša  1,700.000,00 din. Največja tragedija pa je to, da je bil ubit  oče šest-članske  družine. Človeško življenje ni mogoče obuditi. Možno pa je materialno pomagati pri tej veliki tragediji. Hčerka pokojnega Antona, Kotar Jožica, je uslužbenka Skupščine Republike Slovenije. Ob vsakem zasedanju skupščine nam vestno prinaša pismene materiale na mizo. S to solidarnostno pomočjo se tudi delegati pridružujemo solidarni akciji - zbiranja pomoči. Z materialno pomočjo bomo deloma zmanjšali veliko materialno škodo, čeprav se zavedamo, da s to pomočjo ne moremo povrniti življenja njenega očeta.</p>
                  <p>Predlagam, da to pobudo sprejmemo brez glasovanja.</p>
                  <p><title>4. TOČKA DNEVNEGA REDA: To je PREDLOG ZA IZDAJO ZAKONA O ZDRAVSTVENI DEJAVNOSTI Z OSNUTKOM ZAKONA</title>. Tako imamo še v dnevnem redu zapisano. Predlog zakona z osnutkom zakona je v obravnavo predložil Izvršni svet Skupščine Republike Slovenije, objavljen je bil v Poročevalcu št. 16. Predlog za izdajo zakona z osnutkom zakona so obravnavali Odbor za zdravstvo, Komisija za žensko politiko, Zakonodajno-pravna komisija ter Komisija za vprašanja invalidov.</p>
                  <p>Predstavnica Izvršnega sveta je tu gospa dr. Mencejeva - svetovalka in menim, da sedaj uvodnih besed ni teba podajati, ker smo poslušali ekspoze gospoda Malešiča, podpredsednika Izvršnega sveta; razen če želite še kaj posebnega povedati.</p>
                  <p>Želijo poročevalci delovnih teles besedo? Prosim, gospod Jože Arzenšek, v imenu Odbora za zdravstvo.</p>
               </sp>
               <sp>
                  <speaker>DR. JOŽE ARZENŠEK:</speaker>
                  <p>Spoštovano predsedstvo, spoštovani zbor, kolegice, kolegi, poslanci! Danes se je ob 9,30 uri sestal Odbor zza zdravstvo pri Skupščini Republike Slovenije,  s tem da smo obravnavali stališča Ministrstva za zdravstvo, družino in socialno varstvo do zbranih pripomb k osnutkom zdravstvenih zakonov. Povzel bi čisto na kratko nekaj sklepov iz razprave.</p>
                  <p>Prvo bi glede na to, da je včeraj že poročala gospa Anka Osterman o usklajevanju dnevnega reda, da sta se druga dva zbora  odločila za trifazni postopek, je ta trifazni postopek sprejel danes  tudi Odbor za zdravstvo kot matični odbor tega področja z dodatnim komentarjem, ki sem  ga dolžan povedati. Odbor predlaga temu zboru  - mislim, da bodo podobno ravnali tudi poročevalci na drugih dveh zborih - tole: da  predlog ministrstva da se praktično mora čimprej dobiti zdravstvena zakonodaja glede na večletno zamudo in da recimo lahko, če je zakon sprejet, zakonodaja sprejeta v mesecu novembru, zagotovi neposredno in celovito izvajanje s 1.1.1992.  Glede  na njihov predlog, kot ste prebrali v dodatnem poročilu iz torka, ko smo imeli predhodno sejo odbora, kjer je  bilo napisano, da odbor sicer soglaša z dinamiko obravnave in sprejema zakonodaje, da pa se bo o tem še odločil, ko bo dobil pismena stališča do sedaj sprejetih pripomb, je bila ocena ta, da tudi ta trifazni postopek, ob primerne angažmanu, tako ministrstva, koordiniranem delu vseh delovnih teles in seveda pravočasne uvrstitve na skupščinski program, ne bi povzročil bistvenega zamika sprejete zakonodaje s področja zdravstva, to se pravi nekje v prvi polovici ali sredini meseca novembra letos. Teh razlogov, da bi praktično predlog za izdaj, katerega bi, če sprejmemo trifazni postopek, obravnavali, da bi potem faza osnutka morala biti v skupščinskem programu v privi polovici meseca septembra in seveda obravnava predloga v prvi polovici meseca novembra. Predlagali smo tudi operativno metodod dela medsebojnega sodelovanja in sprotnega usklajevanja stališč in mnenj matičnega sodelovanja in sprotnega usklajevanja stališč in mnenj matičnega odbora za zdravstvo pri Skupščini in predlagatelja oz. zakonodajalca Ministrstva za zdravstvo, kar je bilo do neke mere tudi upoštevano in sprejeto na današnji seji, ko so bili prisotni predstavniki Ministrstva za zdravstvo, družino in socialno varstvo. Torej  predlagamo trifazni postopek, seveda  s takšno klavzulo, da dejansko upoštevamo časovne premike, mislim časovne opredelitve. Zakaj?  Mogoče samo dva stavka o tem. Mi, recimo, praktično govorimo o novi zdravstveni zakonodaji že leto in pol,  v tem našem skupščinskem mandatu vseskozi in smo praktično večkrat celo negativno ocenjeni, da govorimo o tezah 9., 10., 11. itn., sedaj pa ta zakon v fazi kot predlog za izdajo zakona; to zakonodajo imamo.</p>
                  <p>Drugič. Neurejena je, recimo, sedaj veljavna zakonodaja in določene druge spremembe, ki so tudi bile z zakonom opredeljene, tako zakon o zavodih itd., tudi sistem financiranja; tukaj se uvaja zavarovalnica. Veste pa, da je kriza iz meseca v mesec v tem prehodnem obdobju težja, vse to narekuje, da nastopimo z letom 1992 urejeno. Zato je še posebej pomembno, da se dejansko tudi rokovno opredelimo in se teh rokov držimo.</p>
                  <p>Rad bi povedal neko splošno stališče - sicer smo se pa že dogovorili - eno oceno, dodatnega poročila ne bi bral  in stališč, ki jih je včeraj posredovalo Ministrstvo za zdravstvo, družino in socialno varstvo, oceno našega odbora. Odbor sam je izpostavil načelna stališča po posameznih sklopih, da pa so jih stališča ministrstva sicer do neke mere pojasnila in da so ostala odprta še tri poglavja.</p>
                  <p>Eno poglavje je odnos do statusa zdravniške zbornice, njenega dela, njene avtonomnosti itd.</p>
                  <p>Drugo je odnos oz. nasprotna si stališča odbora glede konkrenčne klavzule v sferi zasebne prakse in pa trdnega stališča Ministrstva za zdravstvo, ki ga je včeraj v svojem uvodnem ekspozeju podal gospod Matija Malešič, podpredsednik Izvršnega sveta.</p>
                  <p>Tretje je premajhna dorečenost do vseh oblik zavarovanja in zahteva, da se praktično že v letošnjem letu opravijo vse priprave, vključno z imenovanjem vršilca dolžnosti direktorja zavoda za zdravstveno zavarovanje, to se pravi zavarovalnice, zato,  da bi ta zavarovalnica  začela z delom 1.1.1992. To so ogromne spremembe, ki narekujejo resne  priprave in ki pogojujejo tisto, kar sem že včeraj povedal, da so to dejansko pripombe predvsem iz sfere izvajalcev in da bo treba zagotoviti - ali z metodo javnomenjske raziskave ali pa recimo, skozi skupščinsko razpravo po občinah ali kakorkoli drugače, po volilnih enotah - da se v to vključijo tudi koristniki uslug, da dobimo tudi njihovo meritorno mnenje, kar bo glavna osnova, kako naprej.                              </p>
                  <p>Danes  je bilo govora tudi o stvareh glede samih financ.  Kako zagotoviti normalno poslovanje z ničlo oziroma z začetnim kapitalom tega zavoda za zdravstveno zavarovanje s tem, da z 31.12. po izjavi namestnika ministrice, gospoda primarija Toneta Koširja, bi naj republiška uprava za zdravstvo, ki je financer ene rizične skupnosti, recimo, nehala s svojim delom 31.12. ob 24. uri in da bo zavod začel ob 00. uri 1.1.1991. Opozorili smo,  da je prehodno obdobje dejansko vprašljivo, ko naj bi se plačevali tako prispevki kot drugi vidiki prostovoljnega  zavarovanja.  Veliko je bilo govora tudi o sami participaciji in funkciji le-te, ker je bil predlog, da s tem, ko deluje zavarovalnica, participacije več ne bi bilo, čeprav ta ni izključena.</p>
                  <p>Drugo, ko se na novo oblikujejo zavod za zavarovanje, kot v skladu z zakonom ttudi zdravstveni zavodi, mora biti ne samo načelno opredeljeno,  da začnejo  poslovati s pozitivno ničlo brez zaostalih obveznosti, kar je obveznost proračuna oz. financerja. Vemo pa, da se financira iz proračuna, ker v nasprotnem primeru ni zagotovljeno niti najmanjše začetno dobro na štartu poslovanja teh zdravstvenih zavodov.  Tudi ni posebej omenjeno, kako zagotoviti skozi obvezni program, ki je bistveno skrčen, realnejšo ceno, ki bo zagotavljala, kako bi rekel, vsaj najosnovnejšo reprodukcijo posameznega  zavoda ali pa kogarkoli, ki bo sodeloval v nudenju teh uslug.</p>
                  <p>Zraven bi podal tudi to: predlog je, da bi se praktično vsi člani odbora posamično javili v razpravi po posamezni zakonodaji in podali svoja mnenja in predloge in seveda pričakuje se, da bi se tudi že v tej fazi predloga za izdajo zakona  vključili vsi člani našega zbora, kolegice poslanke in kolegi poslanci, zato, da bi  največji dele - pripomb, sprememb, predlogov itd., vključno mogoče tudi z vprašanji danes opravili, zato da bi bil osnutek čim kvalitetnejši in vsebinsko dorečen ali pa vsaj do neke mere usklajen med zakonodajalcem in izvajalci ter koristniki. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. naslednji razpravljalec je gospod Remškar.</p>
               </sp>
               <sp>
                  <speaker>DR. JANEZ REMŠKAR:</speaker>
                  <p>Spoštovani. Tudi jaz bi pravzaprav kar združil 4. in 5. točko, če je dovoljeno. Mislim da ne bomo...</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Bolje je ločeno.</p>
               </sp>
               <sp>
                  <speaker>DR. JANEZ REMŠKAR:</speaker>
                  <p>Torej zdravstvena dejavnost. V zvezi s tem bi rekel naslednje: pred časom, ko smo sprejemali proračun, se je v okviru denarja za zdravstvo razvila zelo burna debata oz. diskusija. Tedaj se je sekretariat postavil na stališče, da bodo pač v zdravstvu, glede na splošne razmere v Sloveniji, potrebne določene omejitve in pri tem tudi predlagal ukrepe. Iskreno rečeno, sam sem temu pritrdil.  Te razmere dobro poznam po dvajsetih letih dela v zdravstvu, ocenjujoč delo sekretariata kot vzpodbudno in na novo zastavljeno. Zakaj?  Do sedaj smo sprejemali najrazličnejše racionalizacije v zdravstvu, vendar so ti ukrepi zajemali le nepomembne segmente. Racionalizacija pa se ni nikjer in nikdar dotaknila, če hočete - po moji oceni - bistvenega, torej organiziranosti v zdravstvu, in sicer regionalne razdrobljenosti. S predlogi sekretariata sem menil - ocenil sem tako - da je zapihal nov veter, skratka, da so se končno pojavili ljudje, ki bodo ugriznili v zelo kislso jabolko in pričeli resno ukrepati. Vendar sta me nadalji potek dogodkov in pa še predložena zakonodaja v določeni meri pravzarav razočarali. Glede zdravstvene dejavnosti bi govoril na osnovi stališča zdravnikov Gorenjske. Zdravniki zahtevamo predvsem bistveno večje kompetence zbornice, v primerjavi s tem, kar je predvideno v zakonu, in s tem tudi manjše vpletanje države.</p>
                  <p>Predvsem bi želeli veliko večji vpliv glede nadzorovanja stvari. Tu mislim predvsem na strokovni in tudi etični nadzor. Po zakonu je predvidenih več nivojev strokovnega nadzorovanja, od ministrstva preko zbornice ddo klinik, univerzitetnih inštitutov, kar ponovno po moji oceni oz. po oceni zdravnikov z Gorenjske, vodi v anarhijo, kajti nadzdorovali bomo vsi oz. v tem primeru verjetno tudi nihče. Glede nadzora so v svetu povsem jasna merila. Na neposrednem delu gre v zdravstvu za izrazito hierarhični pristop, na višjem globalnem nivoju pa je za nadzor odgovorna zbornica, ki pa določene segmente nadzora lahko poveri nekemu drugemu organu oz. osebi. Seveda pa je upravni nadzor vsekakor prepuščen ministrstvu. Ob vsem tem,  ob teh dveh nadzorih pa igra nič manj pomembno vlogo tudi zavarovalniški nadzor, odgovorna zbornica, ki pa določene segmente nadzora lahko poveri nekemu drugemu organu oz. osebi. Seveda pa je upravni nadzor vsekakor prepuščen ministrstvu. Ob vsem tem, ob teh dveh nadzorih  pa igra nič manj pomembno vlogo tudi zavarovalniški nadzor, ki pa že ne sodi v ta sklop zakonodaje. Vse omenjeno je zahodni model delovanja nadzdora, ki pa ga v našem zakonu ni, kajti vse, po moji oceni, hoče imeti v rokah v končni vrsti ministrstvo.  Naj omenim, da kar se tiče zdravstvenih delavcev z Gorenjske na tak model ne pristajamo.</p>
                  <p>Dotaknil bi se drugega, zelo bistvenega problema, okoli katerega nismo v dosedanjih diskusijah, predlogih uspeli doseči nekega kompromisa, kajti večina zdravništva stoji na enem bregu, sekretariat pa  na drugem.  To je konkretno popoldansko delo oz. ocenjujem, da je tudid definicija tega popolnoma napačna. Namreč, po moji oceni ne gre za popoldansko delo, ampak gre za tako imenovane samoplačniške ordinacije, ki so, mislim, da je povsem uveljavljeno mnenje, zelo dobro uveljavljene marsikje v Evropi, zaradi katerih so objektivno na boljšem bolniki in zdravniki. Sekretariat navaja stališča VHO. Rad bi konkretna imena in iz katerih okolij izhajajo. Glede navedb, ki naj bi govorile proti samoplačniški praksi, pa naslednje: gospod Malešič nam je včeraj prebral svoj uvodni ekspoze, v katerem kot prvi razlog navaja, da ni upošteval zahteve za možnost uvedbe zasebnega popoldanskega dela, ker velja tudi za zdravstvene delavce konkurenčna klavzula. Kje pa piše? To je samo v predlogu zapisano. Torej to je prvi argument ministrstva. Mislim, da je tako stališče nevzdržno. Poleg tega pa je govoriti o konkurenci, o konkurenčni klavzuli v medicini po moji oceni nesmiselno.  Vprašam vas, kateri del mojega intelektualnega dela naj pripada bolnici v dopoldanskem času, kaj pa naj jaz ne bi delal od tega, kar sem sposoben narediti popoldan? zame je to takšen nesmisel, kot recimo deliti na ti dve sferi, recimo, nekega človeka, ki dela na kulturnem področju oz. umetnosti.</p>
                  <p>K 2. točki, da želi vnesti v zdravstvo konkurenčnost s to prepovedjdo popoldanskega dela, ki pa naj bi, torej popoldansko delo, to konkurenčnost zaviralo. Ocenjujem, in to ne izražam samo svojega mnenja, da gre v resnici ravno za nasproten proces, kajti popoldansko delo oz. samoplačniške ordinacije bodo zelo hitro pokazale tisto, kar sem uvodoma rekel,  na predimenzioniranost v zdravstvu. To pa seveda verjetno ne želi sekretariat. Poleg tega moram reči, da so v medicini, kar se konkurence tiče, stvari že dolgo jasne. Mislim, da ne bo izgledalo preveč samohvalno, če omenim, da je praktično pri nas vseh zadnjih 25 let ali celo več zdravstvo oz. konkretno medicina edina veja, kjer je, bom rekel po pridnosti, pozitivna selekcija ves čas vpeljana. Torej tudi izjemna konkurenčnost, pa če hočete od srednje šole naprej.</p>
                  <p>K 3. točki navedb gospoda Malešiča, da bi pomenila možnost popoldanskega dela ohranitev sedanjega obsega javne zdravstvene službe in bi zavirala preoblikovanje javnih zavodov ter proces privatizacije. Mislim, da je to popolnoma smešno. preoblikovanje zavodov bo šlo po zakonski poti in samoplačniška praksa bo predstavljala v teh naših, po drugi strani  težkih finančnih časih, izjemno majhen del na tem področju.</p>
                  <p>K 4. točki, da ni mogoče razmejiti rednega dela od popoldanskega. Mislim, da imajo v Avstriji in Nemčiji te stvari zelo lepo vpeljane. Ali hoče sekretariat reči, da tam te stvari nimajo razmejene. Obratno. Izjemno ostro imajo razmejene in zdravniki niti ne pomislijo, da bi pomešali dopoldansko in popoldansko delo. Sam bi vam navede nekaj razlogov, ki pa govorijo temu v prid. Z omejevanjem samoplačniške, ali če hočete popoldanskega dela poleg redne zaposlitve, takoj na začetku eleminiramo velik del izjeno velikih strokovnjakov, kajti enostavno ne bodo v stanju opravljati svojega dela, ker ne bodo imeli osnovnih sredstev za opremo. S strogo delitvijo, po naši oceni bi na zaposlene v družbenem sektrju in zaposlene v privatnem sektorju, bi se sčasoma izoblikovala medicina na dveh nivojih, kajti verjetno, in to se je pokazalo tudi marsikje, bi prišlo do velikih strokovnih razlik med zdravniki in bi se te razlike med seboj fiksirale, namesto, da bi se nivelirale. S strogo delitvijo bi se ustvaril regiden dvojni sistem zdravstva. Prehajanje bolnikov iz enega v drugega, na kar sedaj v marsičem namiguje sekretariat, bi bilo vsaj v začetnem delu praktično popolnoma nemogoče in nenazadnje izkušnje kot sem jih navedel, Avstrija in Nemčija imata ta sistem vpeljan, vpeljano možnost dela poleg redne zaposlitve, torej v samoplačniški ordinaciji od določenega strokovnega nivoja naprej; da se razumemo, predvsem univerzitetni učitelji, primariji, šefi oddelkov. Ta sistem je vsekakor dobro vpeljan, dobro funkcionira in osebno ne vidim nobenih razlogov, zakaj ne bi vsaj v tem prehodnem obdobju dveh oz. treh let ta sistem sprejeli tudi pri nas. Nenazadnje bi moral ob tako striktnem stališču sekretariata proti tem samoplačniškim ordinacijam oz. popoldanskemu delu izraziti tudi ogorčenje zaposlenih v zdravstvu Gorenjske, predvsem zdravnikov, zobozdravnikov, ki so, če bni grdo rekel, obravnavani kot kriminalci, kot potencialni kriminalci, ki se ne bomo držali nobenih pravil igre. Ta argument mislim, da ne koristi nikomur in prinaša nelagodje, neskladje med sekretariatom in zaposlenimi v zdravstvu, ki ne koristi prav nobenemu. Rad bi poudaril sledeče. Sami zaposleni v zdravstvu, zdravniki, zdravstveni svet je predlagal celo ostrejše kriterije kot smo jih imeli do sedaj. Konkretno, glede sekundariata: to raztegne naš študij za nadaljnji dve leti. Kaj hočemo doseči s tem sekundariatom? Hočemo doseči višjo kvaliteto dela, vendar s tem, da se zavedamo, da bodo mladi prihajali v redno delovno razmerje in v delo ljudje skoraj pri tridesetih letih, vendar zakaj? Zaradi tega, ker smo sami čutili stisko in probleme videli. V čem je problem? Danes, ko medicinec konča študij, je bil po opravljenem stažu, oprevljenem strokovnem izpitu pahnjen v splošno ordinacijo in kot začetnik je bil spet pahnjen in odrinjen na teren v najbolj zakotno ordinacijo. To je vendar nesmisel. Iz tega razloga mi insistiramo na sekundariatu, da bo vendarle imel vsaj leto ali dve časa, da se bo ob starejšem kolegu učil. Sami zahtevamo, poostrujemo vse kriterije, na drugi strani je sekretariat izredno maniciozen do te skupnosti zdravnikov.</p>
                  <p>Na drugi strani si sami postavljamo spet dodatni otežilni pogoj, preverjanje znanja na pet do sedem let.  Povejte mi grupo ljudi, ki bo sama sebi postavljala take pogoje in na drugi strani spet  ponovno izjemno netolerantnost in nazupanje sekretariata. Rad bi vam pokazal, če je možno, bomo tudi fotokopirali anketo, ki je bila opravljena med zdravniki in bo prišla v javnost. Zaenkrat imam odgovor 645 zdravnikov, kjer so se opredeljevali na eni strani do stališč tako, kot sdo postavljena v zakonu, na drugi strani tako, kot so bili napi predlogi predlogi zdravnvištva. Lahko vam zagotavljam - to so razultati, ki bodo prišli v javnost - da so se v veliki večini, in to od 85 % in navzgor zdravniki odločali za sedaj navedene moje argumente in ne za stališča sekretariata. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Židanik.</p>
               </sp>
               <sp>
                  <speaker>Dr. ANTON ŽIDANIK:</speaker>
                  <p>Glede na to, ker je bil sklep tega zbor, da se ob razpravi okrog zdravstvene zakonodaje razpravlja tudi o problematiki zdravstva, bi svojo razpravo razširil, posebno še glede na to, ker sem same pripombe na zakonodajo dal preko raznih inštitucij, kjer sodelujem in so bile že posredovane Sekretariatu za zdravstvo. Glede na trifazni postopek pa bo še dovolj časa za poglobljeno razpravo okrog same zakonodaje. Danes je stanje v zdravstvu takšno, da je pred zlomom, in sicer imajo zdravstvene delovne organizacije neporavnanih računov v višini 1,2 milijarde din. Čeprav to izgleda ogromno, moramo priznati, da glede na to, ko smo sprejemali proračun in ugotavljali, da je proračun za 2,3 milijarde prekratek, ugotavljali,, da je proračun za 2,3 milijarde prekratek, pomeni teh 1,2 milijarde v polovici leta pričakovan izpad in ni nič presenetljivo. Mi že ves čas v zdravstvu opozarjamo na ta izpad v samem proračunu. Ko smo proračun sprejemali, smo istočasno sprejemali tudi določene ukrepe,  ki jih je predložila vlada, vendar se je sama vlada in sekretariat oz. po novem Ministrstvo za zdravstvo ustavilo na pol poti. Že prej smo kolega Remškarja slišali, da tiste ukrepe, ki bi jih morali izvesti v smislu omejevanja pravic do zdravstvenih storitvah, krčenje glede  kapacitete, ki jih ocenjujejo, d aso predimenzionirane;  ti ukrepi so bili ustavljeni in tu praktično nismo nadaljevali. Kot veste, smo že dalj časa ugotavljali, da inflacija dela svoje in zdravstvo posluje na cenah iz meseca decembra, praktično že šest mesecev nespremenjeno in ko je zadnjič tekla razprava okrog dvigovanja osebnih dohodkov ali sredstev za osebne dohodke za delavce v državni upravi oz. za funkcionarje, je bil tudi sklep tega parlamenta, da naložimo Izvršnemu svetu, da enako renominacijo sredstev pripravi za ostale koristnike proračuna, se pravi za družbene dejavnosti. Moram reči, da je Izbršni svet temu prisluhnil in je po enakih kriterijih kot za državno upravo tudi za družbene dejavnosti pripravil renominacijo v višini 38 % za materialne stroške in 18,5 % za osebne dohodke. Davi slišimo, da je Sekretariat za finance zamrznil  tako renominacijo, s tem da  je seveda zaradi novih pogojev, ki so nastali ob agresiji v Sloveniji, dal prioritete, mislim da so tudi upravičene, vendar sprašujem se, ali je lahko Ministrstvo za finance te prioritete določilo. Mislim, da je najmanj Izvršni svet tisti, ki lahko odloča o tem, vsekakor pa je to v domeni parlamenta.</p>
                  <p>Mi smo se sicer včeraj pogovarjali o problematiki tako gospodarstva kot družbenih dejavnosti glede na to agresijo. Kot vem, smo se včeraj dogovorili za izredno sejo v naslednjem tednu. Ta izredna seja bi morala tudi začeti vprašanje razprave okrog rebalansa republiškega proračuna. Če hočemo prioritete menjati, jih moramo menjati skozi proračun, moramo torej iti v rebalans republiškega proračuna in se potem dogovoriti, ali bomo imeli res take prioritet in ali je res ogroženost taka, ko se ocenjujje s strani enega ministrstva ali ne. Zelo se namreč bojim, da ne bomo nasedli na enako kot so v Sovjetski zvezi po II. svetovni vojni, ko so šli v oboroževalno bitko z Ameriko, izdvajali 25 % družbenega proizvoda za oboroževalno tehniko.  Japonci z 1 % in Nemci z 1 % so jih gospodarsko zelo hitro prehiteli. Bil sem že vesel, ko smo nehali graditi zaklonišča. Tudi zdravstveni dom Maribor je bil med tistimi, ki smo morali ob samoprispevku del sredstev namenjati za gradnjo zaklonišč. Pred dvema dnevoma sem videl na televiziji, da zdaj v kulturi razmišljamo o gradnji zaklonišča zato, da bomo shranili svojo kulturno dediščino. Malce me je to zgrozilo in mislim, da je nujno potrebno to razpravo potegniti.</p>
                  <p>Drugo, kar zdravstvo trenutno tudi prizadene, je škoda, ki je nastala ob tej agresiji, ki je je bilo zdravstvo prav tako deležno zaradi višjih stroškov, povečane pripravljenosti, povečanem dežurstvu, povečanem delu reševalne službe, torej ta višji strošek, ki nam seveda trenutno na noben način vsaj zaenkrat še ni priznan in glede na sredstva je vpršanje, ali nam bo priznan.</p>
                  <p>Dalj časa že opozarjam na to, da v družbenih dejavnostih še nimamo podpisane kolektivne pogodbe, da ne govorim o tem, da v zdravstvu nimamo podpisane kolektivne pogodbe; in končno vprašanje, ki sem ga tudi kot delegat postavil, pa nanj nisem dobil odgovora, to je zaradi zamikov pri financiranju. V zdravstvu najemamo zelo drage kredite. Kdo nam bo te kredite oziroma obresti na najete kredite plačeval, je pa seveda še naslednje  vprašanje. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Gospa Keber.</p>
               </sp>
               <sp>
                  <speaker>Dr. IRENA KEBER:</speaker>
                  <p>Spoštovani poslanci in poslanke! Rada bi spregovorila samo o enem členu zakona o zdravstveni dejavnosti in sicer o zasebni zdravstveni dejavnosti, o kateri je govoril že kolega Remškar. Popolnoma podpiram njegovo izvajanje. Rada bi vam sporočila mnenje večine zdravnikov v Kliničnem centru, ki menijo, da je taka določba v zakonu, ki onemogoča popoldansko zasebno delo oziroma samoplačniško zasebno delo, lahko zelo škodljiva. Zaradi česa škodljiva? Zato, ker bo lahko privedla do bega velikih strokovnjakov, ki jih je malo na določenih področjih,  iz državnega zdravstva v javno zdravstvo. Ob tem senam lahko porušijo cele stroke v Kliničnem centru. Onemogočeno je pedagoško delo na medicinski fakulteti in tudi raziskovalno delo. Zato menimo, da bi moral predlagatelj upoštevati želje večine zdravnikov, da se to vključi v zakonodajo. To imajo sprejeto tudi druge države, v katerih gre bodisi za pretežno zasebno zdravstvo, kot je v ZDA in pa tudi tiste, kjer gre pretežno za državno zdravstvo: Švedska ima na ta način urejeno, Nemčija tudi omogoča in predlagam, da se upošteva predlog zdravstvenega sveta, ki predlaga, da se omogoči popoldansko zasebno delo vsaj tistim strokovnjakom v državnem zdravstvu, ki so se izkazali z dosedanjim delom, ki imajo nazive profesor, docent; ki imajo druge nazive. S tem bomo stimulirali zdravnike v državnem zdravstvu, da bodo težili k večji strokovnosti in hkrati zaščitili državno zdravstvo. Mislim, da moramo tudi državno zdravstvo zaščititi. Ne si želeti, da bi bil pretežni del zdravstva v privatnih rokah. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Rode.</p>
               </sp>
               <sp>
                  <speaker>Dr. PRIMOŽ RODE:</speaker>
                  <p>Hvala lepa. Najprej bi se dotaknil vprašanja sekundariata, ko končaš medicinsko fakulteto, se seveda postavlja vprašanje, moram samokritično povedati, kako veliko je tvoje praktično znanje, ki ga boš lahko v trenutku uporabil oziroma ga boš moral uporabiti pri svojih bolnikih? Iz izkušenj, ne samo mojih, tudi moj predhodnik kolega REmškar je na to opozoril, je to relativno znanje. Zato ga je treba, v kolikor lahko začneš normalno delati, utrditi, predvsem pa na novo vzpostaviti. Poglejjte, če vzamemo da 19-letnik konča gimnazijo,  ima potem šest let medicinske fakultete, je star 25 let in seveda mi on njega zahtevamo še sekundariat. Osebno menim in tudi kolegi, s katerimi sem se pogovarjal, da je sekundariat nujno potreben, vendar mora biti natančno opredeljen. Kaj naj v tem sekundariatu kandidat dobi? Torej kandidat mora predvsem obvladati stroko v tem smislu, da bo lahko na nekem določenem področju deloval. Recimo, rečemo na splošnem kot splošni zdravnik. To mu mora po mojem mnenju sekundariat dati in šele kot tak, z zagotovljenim sekundariatom gre lahko bodisi v splošno prakso, vprašanje je seveda, ali pa potem na specializacijo. Vendar pa ne smemo zardi tega, ker je sedaj star že 27 let oziroma med 25 in 27 letom in ima družino, pa ga pri tem prikrajšati. Zaradi tega je treba urediti predvsem financiranje in tukaj v zakonu ne vidim od kod se bo ta denar za tega zdravnika dobil. Je pa to odločilno vprašanje.</p>
                  <p>Pri nas že tako ali tako, kot veste sami, delamo z relativno nizkimi osebnimi dohodki in smo vedno dobili nekje pod nos, češ, malo etičnega pogona ne bo škodilo. Mislim pa, da se bodo morali ti časi spremeniti s tega razloga, namreč vprašam se, ali bo to atraktiven študij, da bo nekdo prišel s 27. leti pa bo pravzaprav šele pripravljen za delo na osnovnem nivoju  zdravstvenega varstva. Kje je potem še specializacija tri ali štiri leta? To se pravi, da bo tak zdravnik star  31 le, lahko tudi 32 let, ko bo končal specialistični izpit. To pa vemo, da je v svetu že prepozno in je naše delo do 50 leta, ko lahko intenzivno delaš na nekem problemu in ko je  pravzaprav, ne govorim o fakulteti, govorim kot zdravnik na oddelku,  to relativno kratka doba. Sprašujem se torej ali le moramo napraviti nek mehanizem, ki bo študij medicine napravil atraktiven.  zdaj kot vidim, se večinoma študentov, naj mo bo oproščeno, ampak ogromno študentov se odloča za tehnične predmete in na medicino prihajajo resnično samo odličnjaki, vendar je  vprašanje, če je to vedno najboljše. To je treba razmisliti. O tem sekundariatu bi rekel to, da po mojem mnenju mora biti in vendar s predpostavko urejenega financiranja. Kod bo kontroliral potem zaključni izpit, ki je potem predviden v tem členu? Mislim, da je to lahko edino zbornica. To je izključno kompetenca zdravniške zbornice. Medicinska fakulteta je namreč odgovorna za študij na medicinski fakulteti.  Tam so predklinični predmeti in klinični predmeti, kasneje pa bi morali, tako kot je povsod po svetu, da je zdravniška zbornica tista, ki daje licence, ki pokliče zdravnika na dodatno izobraževanje, je tista, ki organizira potrebo oziroma kaj je potrebno za študij sekundariata.</p>
                  <p>Iz tega seveda prehajamo potem lahko na privatno delo, katero pa moramo jasno ločiti.  Privatno delo - meni in tudi mojim kolegom ni všeč ta konkurenčna klavzula. Ne bom se spuščal v razloge. Gotovo so imeli razloge, da so se te konkrenčne klavzule bali oziroma jo zahtevali. Bi ppa rekel sledeče. Privatna dela moramo sigurno ločiti, po mojem mnenju, v tisto samoplačniško. Mislim, da bi lahko vsak zdravnik samoplačniško delo, ki ima pogoje za to, lahko sprejemal bolnike, ki sami plačajo pregled, ki želijo biti pregledani pri temu in temu.  Mislim, da tu ni nobenega problema. Glede zavarovalništva je popolnoma jasno, da bo zavarovalnica tista, ki bo sklenila pogodbo s tistim zdravnikom in  če ne bo hotela, bo pogodbo prekinila;  s koliko zdravniki bo imela pogodbo, pa je popolnoma njena dejavnost. Torej bo ona lahko finančno in sicer kontrolirala to dejavnost. S privatnim delom bodisi samoplačniškim, predvsem samoplačniškim, se bo le zmanjšalo to nemogoče čakanje v čakalnicah, ki je ure in ure trajajoče. Pa to ne bo tako hudo. Poglejte, saj se ne vozimo vsi z istimi avtomobili. Nekdo se vozi v fičotu, nekdo pa se vozi v najnovejšem roverju. Tako je pač. Tisti, ki bo imel boljši osebni dohodek ali ki bo pripravljen, da bo plačal, da bo prej pregledan in da mu ne bo treba čakati, skratka, nek določen luksus, bo pač plačal. Zato se mi to ne zdi tako grozen poseg v integriteto; tisto osebno zavarovanje pa bo vsak tako ali tako imel in mislim da je to v redu.</p>
                  <p>Tretjič. Privatno delo bo imelo dober vpliv tudi v tem, da bodo ponovno do neke mere družinski zdravniki. Namreč poglejte primer: tudi sam hodim k enemu in istemu mehaniku že vrsto let, ker ga poznam in mu zaupam. Saj ne zahtevaš, da ti bo ravno on vse poravnal, da bo vse on opravil, ampak vsaj svetuje. Počakaj, pelji k temu, tukaj je napaka, skratka hočem povedati, da bo tudi s tega vidika privatna praksa lahko veliko nudila in ne vidim nobene nevarnosti za zlorabo, ker pač, če imaš prijavljeno privatno prkso, davkarija itak ve in če ne ve, so potem jasne kazni.</p>
                  <p>Še glede zbornice. Moramo si biti na jasnem, da si želimo, da bi v zbornici delali največji strokovnjaki z določenega področja, ki bi bili pravzaprav monitorni za delovanje zdravnikov in mislim, da bi se morali prav v zbornici in vas prosim, da podprete ta predlog, da je zbornica tista, ki kontrolira delo zdravnika po končani medicinski fakulteti. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. V našem zboru imamo šest zdravnikov poslancev. Pet jih je govorilo, gospod Mikuš je upravičeno odsoten, ker je že več mesecev bolan, tako da glede na to kar je govpod Arzenšek rekel, smo slišali del zdravnikov poslancev, na drugi strani pa smo videli oziroma prebrali predlog vlade, tretji pa smo koristniki in naj zdaj slišimo še kaj menijo  o tem koristniki. Prvi se je prijavi gospod Prelovec.</p>
               </sp>
               <sp>
                  <speaker>VALENTIN PRELOVEC:</speaker>
                  <p>Spoštovani zbor! Kar lepo vas je bilo poslušati, kako pazljivo ste svojo lastno zakonodajo preštudirali in prišli povedati kje, kaj, kako bi se dalo, da bi bilo boljše. Nastopam kot nepristranski ali pa, kot je rekel gospod predsednik, kot potrošnik teh dobrin in istočasno nastopam tudi kot nekdo iz gospodarstva, ki že dolgo opaža, da je skozi našo zakonodajo, ki smo jo tukaj sprejemali non-stop bežalo nekaj, ena srž v raznih delovnih zakonodajah, pred katero si zatiskamo oči in o kateri pravzaprv nočemo jasno in glasno govoriti. Namreč, dr. Remškar je veliko povedal o prizadetosti tistega kadra, ki mu na ta način ne bi bilo dovoljeno popoldne delati. To se pravi, spet smo pri popoldanski dejavnosti. Sam krivim zakonodajo, pa ne ex legalis, kakor tukaj piše, posebno zakonodajo, ki bi morala za vsakega posebej urejevati, kako naj bi delal.</p>
                  <p>Nedolgo tega smo imeli na mizi osnutek, preložili smo razpravo oz. smo razpravljali. To je zakon o registraciji dejavnosti, kjer lepo pove, da bo za delo v zdravstvu pač skrbel poseben zakon. Mislim, da postavljamo stvari nekako na glavo. Na tem mestu sem mogoče že trikrat povedal, da vsakokrat, ko pride nekdo iz Izvršnega sveta razlagati o novem predlogu zakona, se najprej pohvali, da je to sodobna zakonodaja, ki sloni na zahodnih utemeljitvah; tako pač delajo naši sosedje in če bomo mi delali tako, ne moremo pogrešiti. Temu vsekakor dajem prav.  Mimo nas pa ponovno beži  srž vsega skupaj, delovni urnik. Zamislite si, koliko dilem manj bi bilo, če bi imeli tudi mi evropski delovni urnik. Delat se gre ob 8.00 ali 8.30 in potem, kako naj še razmišljamo o popoldanskem delu? Kdivico delamo tudi tu, mogoče je popoldansko delo naša iznajdba, da se razumemo. Okarektizirali smo novi zakon o osebnem delu, kjer sem imel neslavno nalogo, da ga tu notri miniram, pa potem  tudi prvi osnutek obrtnega zakona, kjer ponovno vlečemo popoldansko delo. Jaz pa vprašam nnekaj drugega. Kaj ne bi lahko nekdo bil, gospod Remškar, zaposlen v ordinaciji ali pa mogoče kje v bolnici s pogodbo za šest ur, pa da ima svojo specialno ordinacijo za dve ali tri ure, ki pa je tudi registrirana za tolikšen čas? Ali ne bi stvari prekvalificirali, preimenovali drugače? Npr. registracija za nepolni delovni čas, ampak registrirano kot normalno delo. To ni nič novega v svetu. Jaz sam sem opazoval in potem tudi vprašal na sredi Ženeve, ko je ženska-policaj usmerjala promet dve uri in je to bila njena celotna služba. Ona je prišla na tisto delovno mesto, delal dve uri v špici in odšla. To je bila njena cela služba. Zakaj ne bi v naš prostor končno te prepire, ki jih imamo o tem, ali delati popoldne ali ne delati popoldne,  enkrat za vselej  naredili temu konec in rekli v zakonu o registraciji dejavnosti, da je dovoljeno delati nepolni delovni čas; izhajam tudi iz potreb občinstva oziroma občanov. Občani imajo potrebo za nepolnega obrtnika, če izhajam iz svojega resorja za nekoga, ki bo vse te usluge opravil v treh urah, pa tudi zdravnik bi to opravil v treh urah v taki in taki ambulanti tam gor nekje v hribih, recimo enkrat ali pa dvakrat na teden. V to zakonodajo, v register dejavnosti moramo vnesti te elemente.  Kako jih vnesti? Nisem strokovnjak za to.  Samo pokazal bom, kaj bi bilo potrebno potem pa dajte vi v Izvršnem svetu pomisliti pa nam prinesite pred naš zbor oz. pred skupščino predloge. In ne tukaj spravljati ljudi v nemogoč položaj, da nam bo iz Kliničnega centra specialist pobegnil, ker mu pač z zakonom ne bomo dovolili delati dve uri popoldne ali zvečer. Popolnoma normalno se mi zdi, da bo nekdo operiral tri ure, da bo nekdo delal v specialni ordinaciji naslednji dve uri in da bo mogoče delal dve uri nekje popoldan; samo naj bo registrirano z zakonom. Za toliko časa bo registriran in za toliko bo delal. To so tisti prepusti, ki smo jih vseskozi prepuščali, pa se nam vračajo kot bumerang nazaj pri specialnih zakonih. Mogoče bo zdaj prišel drug zakon na vrsto pa bomo spet imeli isto na vrsti.  zaradi tega bi usmeril diskusijo oziroma pazljivost v drugo smer, da rešimo to skozi zakonodajo in naredimo enkrat za vselej mir. To se pravi: delovni urnik naj bo evropski, če že hočemo v Evropo in imeti tako zakonodajo, kjer se bo dovoljevalo katerikoli dejavnosti za toliko in toliko ur regularne dejavnosti, ne pa pod nazivom popoldanska itd. Saj nam je vendar to zakon o zavarovanju - včeraj smo ga imeli tu na diskusiji - že dejansko rešil. osnovo bomo pač plačevali, če bo nekdo hotel bo pa še nekaj več plačeval. Mislim, da je to, kar sem rekel, čisto upravičeno. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Replika gospoda Remškarja.</p>
               </sp>
               <sp>
                  <speaker>Dr. JANEZ REMŠKAR:</speaker>
                  <p>Čisto kratko. Mislim, da se popolnoma ujemava z gospodom Prelovcem, kajti tudi sam sem že omenil, da pravzaprav termin "popoldansko delo" sploh ni ustrezen in dezavuira in dezinformira ljudi, kajti gre,  moram še enkrat poudariti in mislim da smo vski, ki smo govorili o tem problemu, mislili, da da gre v bistvu na prvi stopnji za samoplačniške ordinacije, ki ne bodo na noben način in naj ne bi na noben način obremenjevale skupne kase.</p>
                  <p>Druga stvar, ki ste jo omenili, to je evropski delovni čas pa je v zdravstvu gotovo na nek način potrebe, še toliko bolj, kajti v finančni stiski  kakršni smo, bo seveda tudi taka razpreditev dela na cel dan pomenila racionalizacijo. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Tu je pisno oddal razpravo Roman Jakič tudi v imenu Liberalno-demokratske stranke, ki ima potem tudi nekaj konkretnih predlogov k posameznim členom inkar precej materiala so pripravili v okviru Zveze svobodnih sindikatov Slovenije, ki postavljajo tudi neke določene zahteve, kar pa menim, da ni prav, saj mora Izvršni svet presoditi, kaj je prav in kaj ni. Ne morš postavljati kar zahtev in bi jih tudi dali h gradivu. Tako da imamo tu še dve pisni razpravi. Želi še kdo? Prosim, Majda Oblak.</p>
               </sp>
               <sp>
                  <speaker>MAJDA OBLAK:</speaker>
                  <p>Jaz ne bom, bom pa v imenu Petra Starca, ki me je prosil, da naj podam njegovo razpravo k zakonu o zdravstveni dejavnosti, če se do konca razprave ne bo vrnil. Žal se doslej še ni vrnil in bom v njegovem imenu prebrala njegov predlog popravkov tega zakona.</p>
                  <p>Predlaga, da se vsebina na strani 23. osnova zdravstvene dejavnosti v 7. členu, kjer je našteta le zdravstvena nega, ki jo opravljajo socialni zavodi, četrti odstavek, ne pa tudi  zdravljenje oskrbovancev. Potrebno bi bilo dodati novo alinejo za 9. alinejo, ki govori o patronažuu, zdravljenju in negi na domu, ki naj se glasi: "Zdravljenje in nega oskrbovancev v socialnih zavodih kot to navaja pripravljalec v predlogu za izdajo  zakonov o zdravstvenem varstvu". stran 7. desni stolpec, drugi odstavek.</p>
                  <p>In 46. člen, stran 26: Kako bo urejeno obduciranje umrlih v socialnih zavodih, če so že doslej bila različna tolmačenja in tudi zahteve, npr., v Ljubljani.</p>
                  <p>Potem v poglavju "Nadzor", 8. poglavje na strani 27., člen 62: Po besedilu tega člena je mogoče opravljati strokovni nadzor le v zdravstvenih zavodih in pri zasebniku, ne pa tudi pri socialnih zavodih, kjer poteka zdravljenje kot osnovna dejavnost in zdravstvena nega oskrbovancev. Tudi v socialnih zavodih je potrebno zagotoviti strokovni nadzor.</p>
                  <p>No splošne pripome poslanca k zakonu o socialnem  varstvu pa so naslednje:</p>
                  <p>V primerjavi s prejšnjo zakonodajo določila osnutka bistveno natančnejjjje urejajo področje zdravstvene dejavnosti v socialnih zavodih. Legalizirajo stvari, ki so dejansko obstajale, npr., pri priročni zalogi zdravil, 24. člen  osnovnega zakona o lekarniški dejavnosti in jih je mogoče tako strokovno ustrezno urejati. Potrebno pa bi bilo v zakonih zagotoviti pogoje, po katerih bi bilo nujno pripraviti doponilne  podzakonske akte ministrstva, da bi lahko določili obseg zdravstvene dejavnosti v socialnih zavodih, odgovornost in pristojnosti za organizacijo in izvajanje le-te, normative in merila za izvajanje zdravljenja in zdravstvene nege  v socialnih zavodih. No ko sem že pri besedi, bi tudi sama v svojem imenu predlagala, da v ministrstvu razmislite o povezavi, in sicer predlagam povezavo soodgovornosti obratnega zdravnika.  Vem, dda bodo kolegi zdravniki sedaj mogoče negativno reagirali, vendar mislim, da mi v gospodarstvu prevečkrat čutimo pomanjkanje čuta soodgovornosti za določene zadeve v podjetjih. Obratni zdravnik za zdravstveno stanje delavca v tistem podjetju, za katerega bodi obratno ambulanto, bi moral biti na nek način stimuliran ali soodgovoren, ne vem kaj, za koriščenje  bolniškega staleža teh delavcev in pa seveda za urejanje vse dokumentacije v zvezi z invalidsko upokojitvijo, če je delavec resnično bolan. Pri nas, v mojem podjetju lahko iz lastnih izkušenj povem, imamo zaradi tega ker pač zdravljenje ni končano,  če je človek pač tako bolan, traja pet ali šest let, bolniški stalež je skoraj neprekinjen ali s prekinitvijo par dni. Mislim, da mora obratni zdravnik vedeti, da ta delavec ne more več delati in mora tej invalidski komisiji  to na nek način znati tudi dopovedati. Mislim, da bi pri teh stvareh morali izpeljati neko povezavo, ker v podjetjih tudi  ne moremo imeti  na spisku ljudi, delavcev, ki so  po več let odsotni ali pa prihajajo samo za dan ali dva pa se spet ne čuti več zmožnega delati, invalidska komisija pa kontra temu, kjer so tudi zdravniki, trdi, da lahko dela. Na nek način je treba to soodgovornost obratnega zdravnika in zdravnika invalidske komisije in delavcev, ki smo strokovno zadolženi v podjetju, da se te stvari skupaj urejajo, ne pa, da je to res nedorečena zadeva. Opravičujem se kolegom zdravnikom, ampak stanje je dejansko tako.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Druga replika g. Remškar.</p>
               </sp>
               <sp>
                  <speaker>Dr. JANEZ REMŠKAR:</speaker>
                  <p>Mislim, da je očitek popolnoma upravičen in ga tudi sprejemamo in je posledica tistega stanja, o katerem sem jaz prej govoril. V splošni ordinaciji, na žalost, ko naj bi imeli zrele, sposobne ljudi, imamo pri nas začetnike. In zaradi tega se, ne povsod, velikokrat dogaja, da ljudje na tak ali drug način  izsilijo to bolniško. Zdravnik v ordinaciji si ne zna pomagati, piše predloge na komisijo, komisija seveda to, kot ste sami rekli, zavrača in potem se igra s tem bolniko pink-ponk. In v tem smislu, kot je predlog v teh zakonodaji, bi marsikateri problem rešili ravno na račun izkušenosti zdravnikov.</p>
               </sp>
               <sp>
                  <speaker>PREDSEDNIK dr. JOŽE ZUPANČIČ:</speaker>
                  <p>Hvala. Gospod Vili Sekereš še predlaga: meni, da bi bilo potrebno v čim krajšem času urediti vprašanje lastninjenja, ki pogojuje v nekaterih primerih organiziranje zavodov. Gospa Prešernova.</p>
               </sp>
               <sp>
                  <speaker>TATJANA PREŠEREN:</speaker>
                  <p>Danes smo prejeli stališča Ministrstva za zdravstvo, družino in socialno varstvo do številnih pripomb, ki so bile posredovane k osnutkom zdravstvene zakonodaje. Rada bi izrazila zadovoljstvo nad stališčem ministrstva, da sprejema večino pobud, ki jih je posredovala Zveza društev za cerebralno paralizo. Namreč, da je zdravstveno varstvo otrok in mladine z motnjami v razvoju potrebno celoviteje vključiti v vse zakone s področja zdravstvenega varstva.</p>
                  <p>Pri svojem delu sem imela pogosto možnost pobliže spoznati težave in stiske teh  otrok oz. njihovih družin, zato mislim da smo dolžni posvečati posebno skrb tem otrokom in družinam v okviru celotne zakonodaje.</p>
                  <p>Obenem pa bi v imenu koristnikov zdravstvenih storitev oz. predvsem koristnic rada izrazila tudi določeno bojazen nad določili osnutka zakona o zdravstveni dejavnosti, ki odpirajo možnost ukinjanja dispanzerjev v zdravstvenih domovih - 10. člen. Mislim tu predvsem na dispanzerje za žene pri zdravstvenih domovih. Bojim se namreč, da bi se ukinitev teh dispanzerjev, tu izražala v negativnem smislu tako na področju preventivnih pregledov žena, kontracepcije in na sploh slabših možnosti oz. manjši dostopnosti teh storitev. Ocenjujem, da je dosedanje delo teh dispanzerjev zelo koristno in kvalitetno in da bi ga bilo smiselno obdržati tako tudi v bodoče. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Še kdo? Gospod Dretnik.</p>
               </sp>
               <sp>
                  <speaker>IVAN DRETNIK:</speaker>
                  <p>Ob predlogu za izdajo zakona o zdravstvenem varstvu in zdravstvenem zavarovanju daje Komisija za socialo pri Slovenski kmečki zvezi - Ljudski stranki  naslednja stališča.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>To gre za zdravstveno dejavnost gospod Dretnik. To, kar ste bi napovedali, je druga točka.</p>
               </sp>
               <sp>
                  <speaker>IVAN DRETNIK:</speaker>
                  <p>Bom pozneje. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Prosim. Gospod Bizjak.</p>
               </sp>
               <sp>
                  <speaker>DAVORIN BIZJAK:</speaker>
                  <p>Rad bi samo opozoril, ker ni bilo rečeno v dosedanji razpravi s strani predsedujočega, da je tudi Skupnsot slovenskih naravnih zdravilišč dala pripombe na zakon o zdravstveni dejavnosti v dosedanji razpravi. Ne bi vas moril s temi pripombami, ker so bile v pismeni obliki poslane  ministrstvu, bi pa prosil, da se v zapisnik  uvede, da jih je doložno ministrstvo ali predlagatelj upoštevati pri izdelavi osnutka zakona.</p>
                  <p>V glavnem se vse pripombe nanašajo na ekzaktnejšo vlogo slovenskih naravnih zdravilišč v okviru zdravstvene dejavnosti naše države, nekatere pomenijo samo jasnejše formulacije, nekatere pa morda malo poudarjene preventivne vloge in poslanstva zdravstva na sploh. Ker se je že zgodilo, da so se nekateri taki pismeni materiali potem v nadaljnji razpravi izgubili, bi prosil, da se to obvezno upošteva in da so se o usodi teh predlogov na naslednji seji ob obravnavi osnutka poroča.  Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Da bo to tudi jasno. Pisni predlogi, če pridejo, ne obveljajo pri nas. Mi jih seveda posredujemo naprej. Tako kot pa je sedaj gospod Bizjak povedal, ppa seveda obveljajo, ker je o njih govoril poslanec v našem zboru in je to avtomatično v zapisniku in to tudi seveda ve Izvršni svet. Na tak način je veliko bolje, da se ne zanašete na pisanje, ki prihaja na Skupščino ampak, da ga vi ustno tu posredujete in je seveda to tisto pravo. Besedo ima gospa Osterman.</p>
               </sp>
               <sp>
                  <speaker>ANKA OSTERMAN:</speaker>
                  <p>Hvala za besedo. Prinašam pripombe na osnutek o zdravstveni dejavnosti, ki smo jih oblikovali skupaj z zdravniškim društvom v Ptuju, resornem organu občine in pa v stranki SDP. Večino strokovnih pripomb ne bom podajala, ker so jih zdravniki iz Ptuja  že podali preko svoje stanovske organizacije, pač pa samo nekatere.</p>
                  <p>In sicer čisto konkretno. V  3. členu, v 5 alinei so navedene gospdoarske možnosti kot eden od kriterijev za postavitev mreže javne zdravstvene službe. Dosednje izkušnje v občini Ptuj nas svarijo pred to dikcijo, ker smo že, ne glede na potrebe, ki so v bočini bile, prejemali stalno sredstva, ki so bila pod republiškim povprečjem. zato predlagamo, da bi bilo financiranje v Sloveniji enotno, na osnovi sprejetih povprečnih normativov za Slovenijo.</p>
                  <p>V 4. členu moti beseda "najboljši ponudnik", ko gre za koncesije. V tretjem odstavku mislimo, da je potrebno točneje opredeliti oz določiti kriterije za izbiro, kajti mislim, da ne gre le za ceno, da gre verjetno predvsem za kvaliteto, torej je treba nekako malo bolje opredeliti, kaj pomeni ta najboljši ponudnik. Predlagamo tudi, da se opredeli rok trajanja koncesije.</p>
                  <p>V 7. členu, kjer govori o osnovnem zdravstvenem varstvu, menimo, da bi bilo potrebno nekoliko bolj precizno povedati in razmejiti osnovno zdravstveno varstvo v zdravstvenem domu in pa v socialnem zavodu. O tem je bilo že tudi nekaj več govora pred tem, tako da jaz samo opozorim na to. Manjkajo pa tudi določbe o specialistični dejavnosti, ki se izvaja v osnovni zdravstveni dejavnosti.</p>
                  <p>V 10. členu to besedilo razumemo tako, da pomeni lahko tudi ukinanje dispanzerjev za ženske, kar seveda lahko povzroči zelo neprijetne, slabe posledice, ki jih najbrž tudi zakonodajalec ni imel v mislih in če smo samo razumeli napak, predlagam pač,  boljšo formulacijo, v kolikor pa je to resnično namera, da bi do tega lahko prišlo, pa smo odločno proti temu.</p>
                  <p>V 15. členu predlagamo, da se besedilo prvega odstavka dopolni okrog zdravilniške dejavnosti tako, da bi pri tem, ko našteva, da po tem zakonu zdraviliška dejavnost obsega preventivno varstvo, zdravstveno varstvo, ambulantno specialistično in bolnišnično rehabilitacijo, da se dopolni s souporabo naravnih zdravilnih sredstev v povezavi z dosežki  sodobne medicine, ob ustreznih terapevtskih diagnostičnih in rehabilitacijskih postopkih; da zdravilišča nudijo nujno medicinsko pomoč v okviru svoje dejavnosti in opravljajo zdravstveno vzgojno delo in raziskovalno dejavnost v okviru indikacijskega območja.</p>
                  <p>To se pravzaprav v Sloveniji že dogaja in je zakonsko besedilo pravzaprav ožje kot dejavnosti oz. dela tečejo.</p>
                  <p>V 22. členu, ko govori o upravljanju zavodov je v drugem odstavku določeno, da predstavnike uporabnikov v svet zavoda imenuje Zavod za zdravstveno zavarovanje Slovenije. Menimo, da to ni dobro, da to ni sprejemljivo in predlagamo, da predstavnike uporabnikov volijo  v občini ali preko sindikatov, skratka en tak način, in predlagamo, da se te določbe spremenijo.</p>
                  <p>V 23. členu naj ima direktor zdravstvenega zavoda visoko strokovno izobrazbo ustrezne zdravstvene smeri. Zlasti zdravstveni delavci so mnenja, da so iz izkušenj pravzaprav ugotovili, da je organizacija strokovnega dela vedno uspešnejša, če je direktor zdravstveni strokovnjak.</p>
                  <p>V 25. členu predlagamo, da se doda nova alinea, ko se določa način zbiranja sredstev in sicer bi ta nova alinea imela besedilo, da sredstva pridobiva zdravstveni dom tudi iz sredstev rapubliškega  proračuna za namene v skladu s 17. členom zakona o  zdravstvenem varstvu in zdravstvenem zavarovanju, to so otroci, študentje, dijaki itn.</p>
                  <p>V 27. členu,  kjer govori o usposabljanju mladih zdravnikov, menimo, da je usposabljanje pravzaprav najmanj, kar so zdravstveni zavodi dolžni zagotoviti. Smo pa nekako bili mnenja, da bi naj besedilo nekako bolj zavezovalo zavode, da bi  iskali tudi možnosti zaposlitve. Mislim, da je tudi o tem bilo že danes veliko govora, da gre torej po eni strani za res čim boljše usposabljanje zdravnikov, po drugi strani pa seveda za zagotavljanje sredstev.</p>
                  <p>In v 71. členu menimo, da bi bolj enostavno in boljše bilo napisano, če prve tri vrstice: izvajalci javne zdravstvene službe in drugi izvajalci zdravstvene dejavnosti, ne pa samo zdravstveni zavodi ustanovijo združenje izvajalcev in potem našteva tako naprej.  Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Eno uro in dvajset minut razpravljamo o tej točki dnevnega reda. Mislim, da smo povedali že večino pripomb. Če je zdaj še kaj zelo pomembnega, nekaj takšnega, kar še ni bilo povedano, prosim! Ivo Daneu.</p>
               </sp>
               <sp>
                  <speaker>IVO DANEU:</speaker>
                  <p>Hvala za besedo. Ni bilo povedano, ker smo športniki vedno na koncu. Rad bi samo opozoril, da ne bi pozabili na 7. člen v tem zakonu, to je pod II, vsebina zdravstvene dejavnosti, kjerje že itak bilo predlagano s strani odbora, da bi za šesto alineo dodali novo in sicer gre za zdravstvene preglede športnikov in antidoping kontrole, pa da ne bi še enkrat hodil iz klopi, isto velja tudi za tisti naslednji zakon , isto 7. člen, kjer bi se dodali pregledi nabornikov in  športnikov ter antidoping kontrole. Ker šport tega denarja že doselj ni imel in ga tudi v bodočem proračunu verjetno ne bo imel, moramo pa verjetno paziti na to, da bodo tile naši otroci, čeprav so doslej bili pregledani v okviru šolskih poliklinik, vendar to ni isto, zato bi prosil, da se na to ne pozabi, bom pa budno spremljal, ko bomo imeli osnutek zakona. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Je še kdo? kakšna replika? Če ne, predlagam, da mi,  bi vi doktor radi še kaj? Prosim, besedo ima dr. Marija Mencej, svetovalka v Ministrstvu za zdravstvo, družino in socialno varstvo.</p>
               </sp>
               <sp>
                  <speaker>Dr. MARIJA MENCEJ:</speaker>
                  <p>Gospod predsednik, spoštovani zbor.Mislim, da moram  vendarle nekaj besed reči v pojasnilo nekaterih stvari, ki ste jih v razpravi omenili.</p>
                  <p>Moramo povedati to, da so vse pisne pripombe, ki so bile v skupščino poslane do danes, da jih je gospa Hartmanova, sekretarka Odbora za zdravstvo zbrala, popisala in da smo že vse tudi dobili, tako da ste lahko mirni, da bomo na vse pač ustrezno odgovorili oz. jih upoštevali. Iskreno upam, da boste uspeli in prihodnji teden v okviru obravnave teh vprašanj, ki nas tarejo v zvezi z vojno, posvetili določen čas tudi obravnavi proračuna in finančni situaciji v njam, ker mislim, da se bo tam potem marsikaj moralo razjasniti, česar tudi ministrstvo samo v bistvu ne more v zvezi s financiranjem  zdravstva.</p>
                  <p>Računali smo, ko smo pripravljali predlog ukrepov takrat, ko ste sprejemali proračun, da bo ta razprava ne samo z vidika zagotavljanja sredstev, kot jih je predlagalo ministrstvo, ampak širše, glede financiranja zdravstva v proračunuk opravljena že takrat, ko se je sprejemal proračun. To toliko samo kot ena taka vmesna misel.</p>
                  <p>Zdaj mi pa dovolite par komentarjev glede zasebnega dela. Ministrstvo nikakor ne more sprejeti kritike, da je proti zasebnemudelu, ker je v zadnjih dveh letih že trikrat predlagalo, ker se je pač pokazalo, da do zakonov ne bomo tako hitro prišli, ločeno uvedbo oz. spremembo zakona o zdravstvenem varstvu, tako da bi omogočali zasebno delo, da bi omogočali pač legalno uvedbo tega dela.</p>
                  <p>Potem misli, da moram pojasniti stališče do samoplačniških ambulant. Zasebno delo in samoplačniške ambulante niso eno in isto. Že zdaj imajo vsi zdravstveni zavodi možnost odpreti samoplačniške ambulante za tiste stvari, ki presegajo merila oz. program, ki je zagotovljen skozi proračunsko zagotovljena sredstva ali pa za storitve, ki pomenijo višji standard, in tisti, ki to želijo, ki so pripravljeni pač to posebej plačati, lahko to naredijo. To ni direktno povezano z uvedbo zasebne prakse. Seveda človek, ki pride v samoplačniško ambulanto, plača storitev zavodu, zavod mora pa potem to znotraj urediti tako, kot pač to direktorji oz. odgovorni vodje znajo in vedo, da je treba opraviti.</p>
                  <p>Glede konkurenčne klavzule. Že gospod podpredsednik Malešič je včeraj v svojem ekspozeju pojasnil, zakaj je pravzaprav  ministrstvoin  z njim tudi Izvršni svet proti temu, da se kar apriori kombinira zdaj, ob uvedbi zasebnega dela, tudi dopolnilno delo z rednim delovnim razmerjem. Zato, ker menimo, da  je ob uvedbi zasebnega dela potrebno stvari čisto in pravilno postaviti in da ni nobenega nasprotovanja, da bi nekdo, ki bi delal kot zasebnik potem po pogodbi delal tudi v nekem določenem zavodu določen čas. Toje pač striktno stališče zdravstvenega sveta. V ministrstvu se namreč sprašujemo, kako pravzapravje mogoče v bistvu zagovarjati to, da bi s tako kombinacijo povečali konkuerenco. Komu pa bo takšen človek, ki bo popoldne lahko sprejemal iste ljudi, ki ga bodo dopoldne obiskali v zavodu, konkurenčen. Ta argument ne zdrži. V ministrstvu se tudi zavzemamo za to, da bi vendarle prišli do stvarnega vrednotenja zdravnikovega dela, da bi njegovodelo v rednem delovnem času ustreno nagradili oz. plačali in da mu ne bi bilo potrebno poiskati dodatnih virov na tak način. Večina zdravnikov, blizu 4000, kolikor jih zdaj imamo, je pa vendarle takih, ki niso profesorji in docenti. To pomeni, da ne moremo posploševati stvari na splošno.</p>
                  <p>Zdaj ša še dve stvari. Mislim, da so dogovri oz. rešitve v zvezi s pristojnostmi zdravniške zbornice  in da smo v tem času že precej stvari uskladili in rešili in da bo v nadaljevanju prirpave osnutkov možno to urediti. Namreč že zdaj je popolna kompetenca dana zbornici za nadzor in za uvajanje strokovnega dela, ker kako pa naj bi zbornica izdajala, podaljševala dovoljenja za samostojno delo zdravnikom, če ne bo imela možnosti tudi v celoti tega dela nadzirati in organizirati izobraževanja.</p>
                  <p>Nekaj odprtih vprašanj vprašanj je v osnutku odkrog formulacije oz. okrog opredelitve primarnega zdravstvenega varstva oz. osnovne zdravstvene dejavnosti; se strinjam.  Na to je opozorila tudi dosedanja razprava in položaj in obseg dela. Celotno področje primarnega zdravstvenega varstva bo treba v okviru strokovnih skupin posebej obdelati, ravno tako tudi razmejitev do specialistične dejavnosti, ki jo bo treba posebej obravnavati, tako kot ste lahko prebrali tudi v tem  našem komentarju, ki ste ga danes dobili. Hvala lepa.</p>
               </sp>
               <sp>
                  <speaker>PREDSEDNIK dr. JANEZ REMŠKAR:</speaker>
                  <p>Samo dve točki. Omenili ste, kdor bo delal dopoldne, bi lahko še tudi popoldne. Sprašujem vas, kako imajo to urejeno v Avstriji in Nemčiji? Ali vam je poznano?</p>
                  <p>Drugo, menim, da naj bi bila zakonodaja in statut organizacije, kjer sem jaz zaposlen tako urejena, kot je to v civiliziranem svetu, konkretno se spet sklicujem na Avstrijo in Nemčijo; kar se te vaše teze tiče.</p>
                  <p>Omenili ste, da  večina zdravnikov ni profesorjev. jaz sem vam pokazal anketo, ki ni bila poslana profesorjem, v kateri se večina zdravnikov, bom pa kar konkreten: zasebni zdravstveni delavec lahko   opravlja zasebno zdravstveno dejavnost po naslednjimi pogoji: prva alinea v vašempredlogu, da ni v delovnem razmerju, 2 % neveljavnih odgovorov, 28 % za ta vaš predlog in 70 % proti vašemu predlogu. Torej ne gre za stališče večine zdravnikov, ki niso profesorji kot ste rekli, ampak gre za stališče sekretariata in nekaterih upravnih delavcev.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Jaz bi počasi zaključil to razpravo. Še dva zakona imamo s tega področja, pa lahko še tudi to poveste. Prosim, gospod Jože Arzenšek bi še rad.</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Imam samo en predlog. Prosil bi Ministrstvo za zdravstvo, da se mora pripaviti glede na veliko toleranco in pripravljenost na komunikativno sodelovanje in sokreiranje nadaljnje usode zakonodaje, da se trenutno ogradi odteh stvari in da bo moralo začeti rešpektirati tudi mnenje tistih, ki so nosilci teh stvari. Reči moram, da nisem danes  govoril nič o tem, da je  bil eden od očitkov odbora to, da se bojimo tega,  recimo, da je  izvajanje zdravstvene dejavnosti in storitev iz tega področja  spet pod zelo veliko tako imenovano državno kontrolo, za kar pa moram reči, da je vprašljivo, če imamo funkcijo zdravniške zbornice in še kaj drugega in čeprav v stališčih piše, da temu ni tako. Ker to ni predmet današnje razprave, predlagam, da se ne pooblasti, ampak da odbor v nadaljnjih postopkih zavzame o tem staliča, po potrebi tudi on sam koga poprosi za mnenje in da se te stvari usklajuje z ministrstvom, vendar po načelu rešpektiranja drug drugega. Reči moram, da ta način, tudid to, da so bili upoštevani vsi pogoji ali pa že bistveno drugače spremenjene alinee pri funkciji zdravniške zbornice, to povsem ne drži. Bile so s poameznimi skupinami.  Mi smo pa za to tu, da damo integralni tekst, da damo tako vsebino,  ki bi nam zagotavljala nemoteno izvajanje zdravstvenega varstva, s čim manj težav in s čim manj podzakonskih aktov itd. Mora pa biti jasen in kratek.</p>
                  <p>Predlagam, da tovrstne razprave tu ne bi bilo in mislim, da to lahko zaključimo, ampak da se pa dejansko sprejme. To pa predlagam predsedniku: predlog odbora je, kar je ponudil na seji odbora ministrstvu, da v  fazi opredeljevanj ed ene faze obravnave do druge že sam sodeluje in skuša, preden bi ocenjeval delo oz. izdelek predlagatelja, kot se temu reče, že takrat sodelovati, da bi bilo čim manj pripomb in nesoglasij. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Izgleda, da bomo lahko zaključili, in če lahko povem še to: menim, da bo počasi postalo našim ministrom  v Izvršnem svetu in tudi njihovim sodelavcem jasno, da ne gre več skozi skupščino vse tako kot si pač  oni predatavljajo. Tu imamo razmišljujoče ljudi, predstavnike različnih institucij in je na tak način treba s tem računati. V skrajnem primeru se pač stvari odlagajo in se na tak način tudi pokaže določeno stališče. Menim, še hujše: v primeru, npr., da kakšen zakon ne bo sprejet, bi moral tisti minister takoj razmisliti, ali je še potreben na titem ministrstvu. In bi počasi v našem demokratičnem sistemu morali tudi priti do tega, da je pač čisto normalno, da nekdo odstopi. Samo to verjetno v nekaterih glavah še ni zraslo oziroma dozorelo, ampak izgleda pa, da bo počasi do tega prišlo. Tako je pač treba. Zato se mi zdi normalno, da če bi bili ministi pametni, bi že v teku snovanja določenih aktov pridobile vse tiste, ki se na ter stvari spoznajo; ne pa, da jih odvrnejo. Trdno sem prepričan, da bo počasi do tega prišlo in bo na tak način vsak dokument, ki ga bomo v kasnejših mesecih sprejemali, bolj kakovosten in bo zadovoljil ene in druge.</p>
                  <p>Predlagal bi, da sprejememo dva načelna sklepa, in sicer: da Zbor združenega dela Skupšine Republike Slovenije sprejema predlog za izdajo zakona o zdravstveni dejavnosti. Osnutek zakon naj pripravi Izvršni svet Skupščine RS. Pri pripravi osnutka zakona naj predlagatelj preuči in ustrezno upošteva stališča in pripombe pristojnih delovnih teles skupščine in stališča ter pripombe delegatov in inštitucij, ki so bili vabljeni na sejo.</p>
                  <p>Ali želi o tem sklepu kdo razpravljati? Gospod Židanik.</p>
               </sp>
               <sp>
                  <speaker>Dr. ANTON ŽIDANIK:</speaker>
                  <p>Predlagal bi, da vsem trem zakonom zdravstvene zakonodaje dodamo še en sklep: da se zadoži sekretariat oz. Ministrstvo za zdravstvo, pa tudi vodstvo skupščine, da vse faze terminsko opredelijo tako, da bomo v letošnjem letu sprejeli te zakone, da bodo s 1. januarjem 1992 (tako kot smo predvideli) začeli veljati. Da se nam ne bi sedaj, ko smo prišli v trifazni postopek, cela stvar zavlekla v drugo leto. Namreč, moram reči, da smo zdravstveni delavci zainteresirani, da gremo ven iz proračunskega financiranja in ravno  ta zakonodaja nam omogoča, da z uvedbo lastne zavarovalnice gremo iz tega proračuna.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Tu bi dodal samo to, kar je gospod Židani sedaj povedal - na koncu te 2. točke "v odboru dogovorjeni terminski plan" - nič drugega ni treba. je dovolj? Takoj, ko mi sprejmemo samo to: "Zbor združenega dela Skupščine REpublike Slovenije sprejema predlog za izdajo zakona o zdravstveni dejavnosti", je gotovo, ne, in zato sem to tudi posebej izpostavil. Je v redu?</p>
                  <p>Prisotnih nas je 45 in prosim, da glasujemo.</p>
                  <p>Kdo je za ta dva sklepa? (45 za.) Je kdo proti? (Nihče.) Vzdržal? (Nihče.)</p>
                  <p>Ugotavljam, da je zbor predlagani sklep sprejel soglasno.</p>
                  <p>Sedaj imamo <title>5. TOČKO.</title> Jaz bi predlagal, da bi namesto 5. točke -  <title>PREDLOG ZA IZDAJO ZAKONA O ZDRAVSTVENEM VARSTVU IN ZDRAVSTVENEM ZAVAROVANJU, Z OSNUTKOM ZAKONA</title> (tako še imamo v dnevnem redu) - obravnavali po bolj prijetni točki dnevnega  reda. Predlagam, da se dogovorimo, da se dobimo ob 12.45 uri zopet vsi tukaj.</p>
               </sp>
               <stage>(Seja je bila prekinjena ob 11.50 uri in se je nadaljevala ob 13. uri)</stage>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Prosim, da nadaljujemo. Obravnavamo <title>5. TOČKO DNEVNEGA REDA - PREDLOG ZA IZDAJO ZAKONA O ZDRAVSTVENEM VARSTVU IN ZDRAVSTVENEM ZAVAROVANJU.</title> Kot vidite - nisme prebral več "z osnutkom zakona", ker smo se prej dogovorili, da govorimo samo o prvi fazi.</p>
                  <p>Predlog za izdajo zakona z osnutkom zakona je v obravnavo predložil Izvršni svet Skupščine Republike Slovenije, objavljen je bil v poročevalcu št. 16. Tudi o tem zakonu so razpravljali Odbor za zdravstvo, Komisija za žensko politiko, Zakonodajno-pravna komisija, Komisija za vprašanja invalidov in Odbor za varstvo potrošnikov. Tako je bilo že do danes opravljenih kar veliko razprav, ki so že dale veliko misli in sugestij. Tudi pri tej točki dnevnega reda ste poslušali uvodno obrazložitev že včeraj, ki jo je podal gospod Matija Malešič v imenu Izvršnega sveta. In sedaj vas sprašujem, če želi kdo v imenu delovnih teles razpravljati?  Gospod Arzenšek.</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Spoštovani zbor, spoštovano predsedstvo! Povedal bi samo dve stvari, ker je bilo pač posebej poudarjeno na samem odboru, čeprav ste sprejeli to dodatno poročilo; dobili ste tudi s strani Ministrstva za zdravstvo načelne pripombe oz. njihova stališča z ozirom na naše pripobme. Čeprav ugotavljamo, da je bilo razmeroma malo pripob na zakon o zdravstvenem varstvu in zdravstvenem zavarovanju pa razen s strani izvajalcev, apeliramo na to, ker je to sfera, ki pomeni novo področje, drugačen način financiranja zdravstva, potreba - kot sem že uvodoma rekel - kakršnakoli oblika javnega mnenjja, da se zagotovi, da se s tem seznanimo, da vidimo vse pozitivne, prednostne strani takega sistema in seveda tudi tiste skrite, eventualne zanke, ki bi nam znale delati težave, ko bomo s tem začeli 1.1.1992. Tu bi dobsedno podčrtal to , kar piše v stališčih s torkove seje odbor, da recimo odbor ocenjuje, da predložena zakona ne zagotavljata povsem, da bo vpletanje države odpravljeno, in da je to zlasti razvidno iz nekaterih členov osnutka zakona o zdravstvenem varstvu in zdravstvenem zavarovanju, in to zlasti iz 22. člena. V tem 22. členu se namreč opredeljujejo načelno, po skupinah posamezni zavarovalni razredi oziroma tiste stvari, ki so v celoti oproščene kakršnegakoli plačevanja oz. samo na osnovi tistega obveznega prispevka kot obvezno zdravstveno zavarovanje, in določeni procenti, ko piše, da naj bi z obveznim zavarovanjem bilo zagotovljeno plačilo najmanj 95 % vrednosti, najmanj 85 % in podobne stvari. O tem je bilo na seji odbora v torek tudi precej govora. Mi smo tudi skrbno prebrali načelne pripombe ministrstva - in mislim, da ste jih tudi vi - kjer določene stvari negira, češ da praktično ni razumeti ta zakon tako, da bi bil omejevalen, da bi recimo imel Izvršni svet oz. resorni organ ne vem kako veliko vlogo pri tem in da se prepušča v večini primerov, da zavarovaalnica sama odloča o deležih za posamezne kategorije skupin - recimo storitev, ki naj bi se opravljale. S tem, da bi bil varnostni mehanihem, da ppri večjem številu storitev, ki so manj strokovno upravičene, avtomatski delež posameznika pri zavarovanju večji. To je vzor Zahoda. Mislim, da je bilo rečeno tudi to, da je bil pri obveznem zavarovanju eden od predlogov, da bi praktično že sama prispevna stopnja  bila dovolj, da ne bi bila potrebna participacija. Čeprav na današnji seji Odbora, ki smo jo imeli pred to nadaljevalno sejo, ta možnost vključevanja participacije v predhodnem obdobju sploh ni bila izključena iz tega. Jaz sedaj ne bi bral posameznih kategorij, moram pa posebej opozoriti na zadnji odstavek tega 22. člena, kjer le piše odstotke iz tistega prostovoljnega oz. drugega dela, ki ni obvezno, iz 2., 3., 4., 5. in 6. točke prvega odstavka tega člena določi Zavod  za zdravstveno zavarovanje Slovenije v soglasju z Izvršnim svetom Skupščine RS. Odstotki za posamezne vrste storitev v okviru teh točk so lahko različni. In moramo reči, da bi na to, kljub stališčem, ki jih je posredovalo Ministrstvo za zdravstvo, družino in socialno varstvo, dal poseben poudarek. Dal bi tudi poudarek o tem, če dejansko drži zagotovilo ministrstva, da naj bi s 1.1. ta zavarovalnica ali Zavod za zdravstveno zavarovanje zaživela in dobila svojo obliko, da je treba priprave izvršiti že v letošnjem letu. In spomnil bi na to, da tu, v teh tezah (če je predlog za izdajo zakona) piše v "prehodnih določbah", da bi Skupščina Republike  Slovenije  imenovala - oziroma najprej bi morala sprejeti Statut delovanja tega Zavoda za zdravstveno zavarovanje - prvo skupščino, ki bi potem bila zadolžena po tripartitnem sistemu za to, da nadzoruje izvajanje teh stvari.</p>
                  <p>Tu moram reči, da je veliko novosti in da bi bilo treba precej poglobljene razprave v tej fazi, ko se bomo pripravljali do osnutka zato, da bi bili seznanjeni z vsem in znali pravilno presoditi to vsebino.</p>
                  <p>Poseben poudarek je Odbor dal tudi na to, da se mora zagotoviti, da ne more biti v prehodnem času dvojnosti, to se pravi plačevanje prispevkov plus  - razumljivo je premij za prostovoljno zavarovanje - ampak plačevanje prispevkov in še kakih dodatnih obremenitev, posebej obveznosti do 31.12.1991, ker bi morala biti dana trdna zagotovitev, da je ta stvar še vedno obveznost integralnega proračuna. Mi vemo, da smo sedaj v prehodnem obdobju in da se ne bi ponavljali dogodki zadnih dveh let - ko govorim o tem prehodnem obdobju, da ne govorim kako kritično je in  zato smo posebej pozorni na to trenutno stanje, ko praktično verjetno nihče ne zna povedati, ali bomo jutri oz. pojutrišnjem še lahko nadaljevali v enakem obsegu in na enak način izpolnjevali iz sedanjega zakona opravljanje zdravstvenega varstva in storitev.  To ni nobeno tarnanje; to je samo ugotavljanje. In pojavljajo se primeri, da ni denarja niti za plače, da ni denarja niti za redno poslovanje in da odpovedujejo dobavitelji dobavljene stvari - iz preprostega razloga, ker nismo plačniki.</p>
                  <p>In jaz bi rad opozoril in izkoristil to priliko, da opozorim posebej na tole: da smo poslanci, predvsem s področja zdravstva, pri obravnavi proračuna na to posebej opozorili, se pogovarjali o zakonu o prispevnih stopnjah in da to ne more biti sestavni del integralnega proračuna. In da bi vsa sredstva, nabrana iz tega, morala biti namenjena zdravstvu. In tako dalje, in tako dalje - in na koncu smo doživeli tole: da smo rekli, da je ta zakon nižji od zakonca o proračunu; da je zaenkrat to pač samo (prav vehementno in neprimerno je bilo rečeno) način zbiranjasredstev za integralni proračun. Jaz vam pa sedaj lahko povem, da če drži, da smo trenutno - prej je bila dana izjava, da manjka milijarda 200 milijonov dinarjev - ampak če jaz seštejem in to pomnožim krat dva, je to prav tisto, kar bi dobili iz tistega, kar se zbre iz prispevne stopnje. Pri tem pa še niso upoštevani vsi vidiki, ki so bili naknadno prisotni - od devalvacije in vseh ostalih zadev. Recimo, danes je v časopisu, da se je prvič zgodilo npr., v Celju, da pač še danes ne vedo, če bo jutri plača za Zdravstveni center Celje in podobno.  Nekateri se s temi dogodki že kar rutinirano srečujejo že vrsto mesecev in podobno. Ne more biti prav, da se borimo v glavnem samo za osebne dohodke in za tiste redne materialne stroške, da lahko pokrijemo svojo dejavnost. Moram reči, to ni - ne me napačno razumeti -, izkoriščanje priložnosti, da smo pa v teh razmerah pred tremi tedni in doslej pokazali svojo pripravljenost na vse in see praktično dosledno pripravili kljub težavam, zato da lahko speljemo vsakršno svojo lastno funkcijo, brez trenj in brez kakršnih koli ostalih zadev. Recimo, to nikakor ne predstavlja kakršnih koli sistemskih rešitev. Zato posebej to poudarjamo, da morajo te stvari biti dorečeno in sistemsko urejene za naprej, da ne bo problemov. Poglejte paradoks, da recimo sedaj v teh istih poslancih, tudi recimo nekateri elementi Izvršnega sveta iščejo podporo, da bi le dosegli vsaj tisti procent oziroma stopnjo, ki je bila s prispevno stopnjo določena za zdravstvo; samo žal, z dvo in pol in trimesečno zamudo. To so stvari, za katere velja , čeprav je temma o zdravstvenem varstvu in zdravstvenem zavarovanju, posebej spregovoriti in obrniti posebno pozornost. Novo mogoče za tiste, ki niso s področja zdravstva, pa tudi tole, da je pač namesto preambule, ko je bila dana prej v predhodnih  razno raznih predlogih oziroma tezah, da je vsak dolžan skrbeti za svoje zdravje, da nihče  ne sme ogrožati zdravja drugih itd., to sta 2., 3. člen, ki ju velja posebej prebrati; to velja za vse državljane Slovenije, vključno z družbeno skrbjo za zdravje in se seveda seznanit s tem, koliko bo sedaj bistveno okrnjen tako imenovani obvezni nacionalni program. Zakaj pa to posebej poudarjam? V seznamu pripomb na to zakonodajo je predlog  tiste večine, ki niso zdravstveni delavci, ampak so koristniki tudi uslug, da naj bi le ostal seznam po starem. Se pravi, še vedno široko, kar pa praktično z ozirom na 200 dolarjev po glavi ni izvedljivo. Druga stvar, moramo se malo orientirati tudi perspektivno, kdaj bo to mogoče, v kakšnih pogojih in pa pod kakšno ceno. Že prej smo govorili, recimo, kolega REškar je govoril in pa kolega Rode o tem, da se vedno računa na etičen pogon, ampak ta pogon je sedaj že malo iztrošen in ga bo treba zamenjati. Etika bo pa še vedno ostala oziroma medicinska denotologija. Zato bi prosil, da bi v teh smeri razpravljali. Dal bi pa tudi mnenje, da stališča ministrstva z ozirom na naše pripombe na torkovi seji v celoti ne odgovarjajo na takrat in tam zastavljena vprašanja oziroma niso smiselno bila razumljena tako, kot smi jih mi postavili.  Zato tudi odgovori niso povsem  adekvatni. Predvsem okrog tega 22. člena, kjer smo zahtevali, da se tam ne potrebuje nobeno soglasje Izvršnega sveta pri teh cenah in ne vem zakaj o tem kontrola, ker največja kontrola je tisti, ki bo plačeval premijo.  Mehanizem je v toliko, če rabiš še tretjega kontrolorja za te stvari. Po samem statutu je kontrolni mehanihem zagotovljen.</p>
                  <p>Moram povedati tudi to, da je v razpravi na seji odbora bilo danih tudi par drugih pripomb na to temo: ali to pomeni avtomatsko preoblikovanje Republiškega odbora oziroma uprave za zdravstveni zavod za zdravstveno zavarovanje. Bil  je dan predlog, naj bi bilo več zavarovalnic kot se temu reče in bi med seboj delale konkurenco,  ker bi ponudile z ozirom na pogoje. Eden od predlogov, ki sem ga dolžan povedati, ki ga je dal kolega iz Družbenopolitičnega zbora dr. Jože Magdič, ko je pač rekel, da nikjer ni zavedeno, ali je možno, da se pojavi kot v zavarovalniškem sistemu s področja zdravstva tudi tuja zavarovalnica. Te stvari so, čeprav je samo nekoliko členov, bistveno  nove. Predstavljajo preobrat in ob dobro urejeni taki službi pomeni urejenost financiranja zravstva. Zato je treba biti na to posebej pozoren, ker se bistveno spreminja od tega, kar je sedaj, ko je financer proračun na nivoju republike kot ena rizična skupnost z vsemi znanimi težavami. Kljub temu, da smo upali, da bo prineslo - to je bilo pa leta 1989 oziroma 1990 to, da se bodo odpravile vse tiste  velike težave, ki so bile zadnjih 5 ali 6 let prisotne in smsovčassih menili, da ima pri tem veliko vlogo tudi regionalizem in podobne stvari. Hvala zaenkrat.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Predno pričnemo z razpravo, naj povem, da so pisno oddali razprave v zvezi s tem zakonom naš obrtniški lobi Rogina, Puc, Drame, Prelovec, potem Roman Jakič v imenu Liberalno-demokratske stranke in tu imamo še tudi stališča Zveze svobodnih sindikatov Slovenije. Prvi se je prijavil gospod Remškar.</p>
               </sp>
               <sp>
                  <speaker>Dr. JANEZ REMŠKAR:</speaker>
                  <p>Spoštovane kolegice in kolegi, običajno sem bolj tiho, danes sem pa večkrat tu. Skušal bom biti čim bolj kratek. Imam nekaj splošnih pripomb glede zakona oziroma predloga zakona o zdravstvenem varstvu in zavarovanju, pa tudi eno čisto konkretno pripombo glede dosedanje procedure v samam pisanju zakonodaje, ki vsaj deloma opravičuje določeno nazaupanue do sestavljalca. Upam sicer, da bomo vse te stvari zgladili, pa vendarle mislim, da je prav, da se slišimo. Torej vsebinsko je predlog zakona po mojem mnenju neuravnotežen. Na začetku imamo torej dokaj podrobne razčlembe o zavarovancih, pravicah, nadomestilih, nekaj smo že slišali okoli 22. člena, kasneje pa so stvari dokaj nedorečene.</p>
                  <p>Ocenjujem, da poskus vzpostavitve tripartitnega sistema zavarovanja ni izpeljan. Potrebno je predvideti institucionalne možnosti pogajanj med zavarovalnico, izvajalci in državo, kar se je sicer v predhodnih predlogih, ki pa vam sevedaniso bili na razpolago, skušalo, vendr to ni prišlo v dokončno obliko. V tej smeri menimo, da bi morali imeti več pristojnosti, tako kot sem prej, pri prejšnjem zakonu rekel, tudi zbornice, tako zdravniška kot lekarniška, kakor mogoče tudi združenja javnih zavodov. Če bomo to dosegli, bomo na ta način preprečili prevelik vpliv države, sicer se bodrržava vpletala v naše poslovanje na vsakem koraku.</p>
                  <p>Menim tudi, da zavarovanje, torej poglavje o prostovoljnem zavarovanju ni bilo oziroma ni podrobneje obdelano, kar je tudi pomanjkljivost. Osnutek zakona oziroma predlog zakona po moji oceni ne ureja ustrezno področja organizacije in funkiconiranja zavodov za zdravstveno zavarovanje  Slovenije. Namreč moramo se otresti razmišljanja, da gre  za administrativno-strokovno službo, temveč da naj bi šlo od sedaj naprej za javni zavod, ki naj bi izvajal oziroma uresničeval pravice zavarovancev.</p>
                  <p>Ob tem bi pa prišel do tega konkretnega primera, namreč v poslovanju tega zavoda oziroma zavarovalnice je po našem mnenju, pa tudi po priporočilu odbora za zdravstvo pri skupščini nujno imenovanje vsaj vršilca dolžnosti direktorja te institucije. Zakaj? Ker bomo le  v tem primeru lahko brez, upajmo, večjih težav prešli v novo obliko poslovanja. No, ravno ob poteku dogovarjanj v zvezi s tem členom, ki naj bi opredeljeval delovanje zavarovalnice, pa se je skozi dogajanje izkristaliziralo oziroma so se pojavili členi, ki so zapisani v zadnjem predlogu oziroma osnutku, ki nam pravzaprav dajejo misliti oziroma podajajo dvom v povsem poštene namene in lahko bi bil čisto direkten, da nekateri zdravniki menimo, da za tem prizadevanjem stoji namera, da se zamenja samo naslov organizacije.</p>
                  <p>Za kaj gre? 25. septembra, ko smo razpravljali o prvih osnutkih, je v 80. tezi bilo napisano: republiški upravni organ za zdravstvo v roku enega meseca po sprejetju tega zakona ustanovi z aktom Zavod za zdravstveno zavarovanje Republike Slovenije z enotami in imenuje vršilca dolžnosti direktorja oziroma direktorjev s pooblastili za izvedbo projekta.</p>
                  <p>V 87. tezi septembra lani z dnem uveljavitve tega zakona preidejo pravice obveznosti, sredstva in premoženje bivših organizacij na Zavod za zdravstveno zavarovanje. 3. januarja 1991 praktično enak tekst k 76. tezi - Izvršni svet Skupščine Republike Slovenije v roku enega meseca po uvejavitvi tega zakona izda odločbo o ustanovitvi ZZS z enotami in imenuje vršilca dolžnosti direktorjev. Torej še vedno imenuje vršilca dolžnosti. Februar 1991: zadnji, konkretno podpisani osnutek enak oziroma konkretno 78. teza - Izvršni svet Skupščine Republike Slovenije v roku enega meseca po uveljavitvi tega zakona izda začasni akt o ustavnovitvi Zavoda za zdravstveno varstvo Republike z enotami in imenuje vršilca dolžnosti direktorjev. Sredstva za ustanovitev in organiziranje zdravstvene zavarovalnice Slovenije se zagotovijo v proračunu.</p>
                  <p>Torej to je bil sestanek v Poljčaj, kjer smo, vsaj mislim, tisti kateri so tam bili in tisti, ki smo iz ozadja sodelovali, da je na tej tezi doseženo soglasje. Vendar 6.3.1991 nepodpisan osnutek, v katerem teze o ustanovitvenem aktu zavarovalnice in o imenovanju vršilca dolžnosti ni več. Javi se pa nova 75. teza, konkretno, Republiška uprava za zdravstveno varstvo začne z delom kot javni zavod po tem zakonu s 1.1.1992. V Poročevalcu, ki ga pa imate vsi pred seboj 23.5.1991-86. teza ZZS začne z delom 1.1.1992,  do začetka dela opravlja njene naloge po tem zakonu Republiška uprava za zdravstveno varstvo.</p>
                  <p>In  87. teza člane prve skupščine ZSS imenuje Skupščina Republike Slovenije na predlog zbornic, drugih splošnih združenj, sindikatov in drugih organizacij. Če bo totako ostalo v zakonu, se bojim, da ne bo možno spraviti v tekst tega zakona oziroma operacionalizaije zavarovalništva s 1.1.1992. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Besedo ima gospod Židanik.</p>
               </sp>
               <sp>
                  <speaker>Dr. ANTON ŽIDANIK:</speaker>
                  <p>Glede na to, ker gremo v bistvu na spremembo financiranja, mislim, da je danes čas, da se začnemo pogovarjati tudi o globalu sredstev za zdravstvo. Vsi veste, da v svetovnem merilu, svetovna zdravstvena organizacija priporoča vsaj 7 % družbenega proizvoda za potrebe zdravstva in da priporoča, da letno namenjjo države 0,1 % sredstev več. Zakaj? Mi vemo, da se prebivalstvo stara; mi vemo, da medicina seveda tehnološko napreduje; mi vemo, da so potrebe vedno večje in da je zato potrebno tudi vedno več sredstev za zdravstvo. Kolega REmškar se je danes že dvakrat primerjal z Avstrijo in Zapadno Evropo, potem si pa dovoljujem to primerjavo tudi glede sredstev. Če se primerjamo z državami OECD-ja imamo štiri in polkrat manj sredstev za zdravstvo na prebivalca, če se primerjamo s Švedsko, Nemčijo ali pa Ameriko, imamo tudi kar do osemkrat manj sredstev. Seveda ne terjamo, da imamo na glavo prebivalstva enako, kakor ima Švedska ali pa Amerika, ampak da je delež družbenega proizvoda neka konstanta. Tako, da ve gospodarstvo, koliko sredstev lahko pričakujemo.</p>
                  <p>Namreč zdravstvo je izredno regiden sistem in ne omogoča, da bomo iz leta v leto doživljali sprmembe in iz leta v leto, kot je v tem predlogu napisano, potrjevali seveda prispevno stopnjo glede na razmere v našem gospdoarstvu. Moram reči, da ima hrvaški zakon fiksiran delež prispevne stopnje, sicer 5,8, pri nas je kot vemo 6,6, Hrvati imajo 5,8, to je primerna prispevna stopnja, če primerjamo, da se bo ostalo financiralo iz proračunskih sredstev.</p>
                  <p>Prvo, če žene fiksiramo skozi prispevno stopnjo, bi morali skozi delež družbenega proizvoda, vendar, če nekje nastavljamo nek sistem, bi se o globalu sredstev morali pogovarjati.  Tisto, kar je tam v obrazložitvi navedeno, je za mene vsaj premalo.</p>
                  <p>Drugo, če hočemo javno razpravo peljati, moramo imeti pred seboj en model - kaj pomeni glede na današnji obseg sredstevv za to organizacijo združenega dela oziroma za podjetja in zavode, kaj to pomeni za vsakega posameznika, kaj to pomeni za upokojence, kaj to pomeni za nezaposlene, kaj to pomeni za kmete. Model mora biti izdelan  na današnji obseg in ob tej obremenitvi.</p>
                  <p>Drugo, občine morajo točno vedeti, s kakšnimi sredstvi bodo razpolagali, kje so izvirni prihodki občinskih proračunov za tistih 2 %, kot je, recimo, tu predvideno. Prav tako mora republiški proračun vedeti. Nakazuje se, da bo približno 15 % nakazoval sredstev, da bo za to uvedel davke, da so to davki na zdravju škodljive proizvode;  ali bo to tobak ali bo to alkohol, ali bo to sladkor, ali  je to končno tudi bencinski dinar. To je samo nekako nakazano, v zraku visi, vendar konkretno tu odgovorov nimamo, in mislim, da sedaj ko se o spremembi sistema pogovarjamo, bi morali tudi te stvari odpreti, predvsem pa glede na to, ker prehajamo iz proračunskega v popolnoma nov zavarovalniški sistem. Vsaj nekje v enem členu bi morali reči, da se zagotovi v naslednjem letu enak obseg sredtev, ali pa enak obseg družbenega proizvoda, kot je bilo to v letošnjem letu.</p>
                  <p>Konkretno imam pa na 93. člen pripombo. Ostale pripombe sem, kot sem že prej omenil, pisno posredoval prek ostalih inštitucij. V 93. členu jasno piše: na zavod za zavarovanje Slovenije se ne prenesejo neporavnane sprjete obveznosti proračunov iz zdravstvenega varstva za leto 1991. Nič pa se ne reče: kdo pa tiste sprejete obveznosti proračuna pokrije? Meni je logično, če je proračun iz letošnjega leta imel neke obveznosti, ki jih ni poravnal, da se to prenese v proračunska sredstva v leto 1992 in bi morali torej tudi v to zakonodajo - v prehodne določbe - napisati, da svoje neporavnane obveznosti pokrije seveda iz proračunskih sredstev naslednjega leta. Enako je bilo, kot vemo, v letošnjem proračunu, ker lanski proračun ni zagotovil kompletnega financiranja in smo zadnjih 20 dni prenesli v letošnji proračun. In to obvezo bi morali imeti v tem zakonu navedeno. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Kdo želi še razpravljati? Besedo ima gospod Dretnik.</p>
               </sp>
               <sp>
                  <speaker>IVAN DRETNIK:</speaker>
                  <p>Hvala za besedo gospod predsednik in se opravičujem, ker sem prej zamešal ti dve sorodni točki dnevnega reda. Upam, da mi ni nihče zameril. Uvodoma sem že prej povedal, da prinašam samo stališče Slovenske kmečke zveze - ljudske stanke. Kljub temu, da gre šele za prvo fazo sprejemanja zakonov pa poslanci ob tem ne bodo mogli zaobiti katastrofalnega finančnega stanja, v katerem se je znašlo slovensko zdravstvo. Prav zaradi tega je pričakovati, da bo ta realnost v ospredju, čeprav je sprememba zakonodaje na zdravstvenem področju izrazito dolgoročna, toda izredno občutljiva kooperacija, ki posega v samo jedro socialnega položaja državljanov.</p>
                  <p>Menimo, da je potrebno takoj, že ob začetku jasno določiti stanje oziroma dilemo ali vztrajati na enakih obsegih pravic na področju zdravstvenega varstva kot so bile pridobljene v preteklosti, ki pa so presegale materialne možnosti naše družbe, ali pa tvegati in te pravice po strokovnih in dogovorjenih kriterijih zmanjšati. Predlagana zakona prinašata drugo varianto in postopno uvajanje krčenja zdravstvenih storitev, znižujeta doseženo raven splošnega in specialističnega zdravstvenega varstva.</p>
                  <p>Poudariti pa je treba, da je dosedanja zakonodaja na zdravstvenem področju ob poudarjenem prizadevanju po socialni blaginji, ki pa ni imela realnega pokritja v družbenem proizvodu, pri ljudeh - uporabnikih zdravstvenega varstva, krepila nekakšna razsipnost, saj varčnosti niso poznali niti izvajalci niti družbenopolitične skupnosti.</p>
                  <p>Nov zakon naj bi uvedel nov sistem organiziranja in izvajanja zdravstvene dejavnosti. Predlaga se uvedba zasebnega dela in drugo. Poudarjamo, da je uvedbanovega sistema organiziranja in izvajanja zdravstvene dejavnosti v neki državi izredno zaplete, občutljiv in daljnosežen poseg, ki mora biti skrbno pripravljen, strokovno utemeljen, po možnosti testiran. Uvajati ga je treba postopno, saj edno postopek zagotavlja potrebno korekcijo, dopolnitve in hitra reagiranja, če se določene odločitve izkažejo za nepravilne oziroma sporne.</p>
                  <p>K 8. členu, ki govori, da občina in mesto uresničujeta svoje naloge zdravstvenega varstva in da za ta segment tudi zagotavljata proračunska sredstva ni namreč jasno, v kakšni višini. Ali je mišljeno  v celoti?  V 8. členu, v tretji alinei je tudi določba, da občina in mesto zagotavljata sredstva za razširjeno reprodukcijo zdravstvenih zavodov, ki sta jih ustanovila. Ta določba je sporna, saj s tem ustanoviteljem nalaga obveznosti, ki jih predvsem manjše občine ne bodo zmogle.</p>
                  <p>19. člen, ki govori o poškodbah pri delu in poklicni bolezni. Predlagamo, da se zagovarja stališče, da se v 1. točko 19. člena uvrstijo tudi kmetje in bi se prva točka 19. člena glasila v predlagani variantni obliki: zavarovalnici od 1. do 11. in 16. točke omenjenega člena. 22. člen, ki govori o plačilu zdravstvenih storitev. Ta člen je z vidika bolnikov oz. potencialnih bolnikov najbolj boleč. Predlagamo, da se dializo uvrsti v prvo točko tega člena, kar pomeni, da je zagotovljeno plačilo v celoti. 24. člen je nedorečen in nepopoln predlog. Z zakonom naj bodo opredeljene pravice oz. kriteriji, na podlagi katerih bo Zavod za zdravstveno zavarovanje določil tiste zdravstvene storitve, za kater bo zagotovljeno plačilo v celoti. Nasploh je treba proučiti vlogo Zavoda za zdravstveno zavarovanje Slovenije. 69. člen se opredeli, kako se pravico do proste izbire zdravnika ali zdravstvenega zavoda tudi izvaja. To mora biti v zakonu precizno določeno. V zakonu o zdravstvenih dejavnostih - 4. člen ne opredeli vloge občinskega upravnega organa pri dodeljevanju  sredstev za opravljanje osnove zdravstvene dejavnosti. 6. člen - kdo je odgovoren za izvajanje osnovne zdravstvene dejavnosti. 13. člen govori, da inštitut ne more izvajati bolnišničnega zdravljenja bolnikov. Kaj pa Onkološki inštitut? Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Gospod Starc prosim.</p>
               </sp>
               <sp>
                  <speaker>PETER STARC:</speaker>
                  <p>Spoštovani! Govorim v imenu socialnih zavodov Slovenije. Pri 55. členu menimo, da bi bilo potrebno določiti vlogo oz. omogočiti aktivno soudeležbo socialnim zavodom pri določanju izhodišč za izvajanje programov. Pri 56. členu pa menimo pri sklepanju pogodb, oz. sprašujemo, kako bo urejeno sklepanje pogodb z zdravniki zasebniki, ki bodo morebitno opravljali svoje delo v Socialnih zavodih  - ali  v Zdravstveni dom ali Socialni zavod.  Pri 62. členu, ali bodo socialni zavodi zastopani v skupščini Zavoda za zdravstveno zavarovanje glede na to, da opravljajo zdravstveno nego za svoje oskrbovance. Želimo, da bi bili. Na koncu bi povedal še  tole, da imamo v domovih za stare okoli 12 tisoč starostnikov v Sloveniji. Tako kot v samem zdravstvu, se tudi v naših domovih močno pozna znižanje sredstev zdravstvenega dinarja. Zato apeliramo in dajemo pobudo k predlogu, da bi se zbran denar, ki se zbira za zdravstveno dejavnost, dejansko namenil zdravstveni dejavnosti. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Tu je tudi Vili Sekereš, ki bo oddal pisno razpravo k zakonu o zdravstvenem varstvu in zdravstvenem zavarovanju. Tako, da imamo več teh pisnih pripomb. Želi še kdo razpravljati? Prosim, gospa Oblak.</p>
               </sp>
               <sp>
                  <speaker>MAJDA OBLAK:</speaker>
                  <p>12 volilna enota. Predlagatelja bi vprašala, kaj je v povezavi členov 9, kjer je v osmi alinei navedeno, da je za nadomestilo osebnega dohodka med začasno zadrrržaanostjo od dela zaradi bolezni ali poškodbe do 30 dni, to se pravi, to je obveznost podjetja oz. delodajalca. Zanima me v povezavi s 43. členom, mislim, da tu v prvi alinei nekaj manjka. Manjka namreč beseda bolezni. Ker v prvi alinei  pravimo: zdravstvene storitve in nadomestila nad 30 dni za. Nato piše: poškodbe pri delu in poklicne bolezni, ostale bolezni pa niso naštete, razen če tu ni mišljeno besedilo iz druge alinee, kjer pravi druga nadomestila. Mislim, da bolezni kot take pod ruga nadomestila skoraj ne spadajo. To je samo vprašanje, ali je to to ali ni. Če ni v drugi alinei to zaobseženo, potem mislim, da tu manjka v 43. členu.</p>
                  <p>Pa še eno vprašanje oz. sugestijo bi dala glede 32. člena. Že prej sem rapravljala o teh invalidskih izostankih in pa določanju invalidnosti in obveznosti zdravnikov, prevsem obratnih zdravnikov, kjer mislim, da bi bilo treba neko stimulacijo uvesti in soodgovornost, vendar je to stvar zakonodajalca in pa predlagatelja, kako to razrešiti. Mislim, da bi bilo treba v 2. odstavku ta rok 12 mesecev skrajšati, skrajšati vsaj na polovico na 6 mesecev, obvezno predlagati invalidski komisiji v ocenitev in pa, da se na koncu stavka pripiše še, da zdravnik, ki je obvezen dati predlog prej, če je narava bolezni taka, da oceni, da bi bil lahko ta bolnik ocenjen za invalida glede na zdravstveno stanje, kakršno je, tudi prej. To se pavi ne 12 mesecev, ampak skrajšati dobo vsaj na polovico in dati obvezo, da če je narava bolezni in če je jasno in stoprocentno tako stanje, da bo invalidnost ocenjena takaj, da se to izvrši tudi takoj. Ne pa da se 12 mesecev ali več po bolniški človek evidentira, v resnici je pa invalid. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Želi še kdo razpravljati. Murn Andrej, prosim!</p>
               </sp>
               <sp>
                  <speaker>ANDREJ MURN:</speaker>
                  <p>Ministrstvu za zdravstvo bi postavil samo eno kratko vprašanje glede na komentar tega zakona o zdravstvenem varstvu. V drugi točki, ki pravi: ocena zdravstvenega stanja prebivalcev. V sistem zdravstvenega varstva  so v Sloveniji vključeni vsi prebivalci Slovenije ter vsi tisti, ki so v Sloveniji zaposleni in njihovi družinski člani, ne glede na stalno prebivališče. Število vseh uporabnikov je za 15,8 % večje od števila prebivalcev Slovenije. Ali to pomeni, da obstaja na tem področju avtomatično odtekanje denarja iz Slovenije in če temu tako, predlagam, da se ta avtomatizem prekine na ta način, da imajo svojci v Sloveniji zaposlenih pravico uveljavljanja zdravstvenega varstva samo na področju Slovenije, ne pa kjerkoli na svetu.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Prosim Anka Osterman.</p>
               </sp>
               <sp>
                  <speaker>ANKA OSTERMAN:</speaker>
                  <p>Hvala za besedo. Nov način zdravstvenega zavarovanja očitno prinaša spremembe v našem ustaljenem načinu, ki nam ga je sicer marsikdo zavidal. Gre torej za povsem nov pristop, ki bo lahko povzročil tudi določene socialne razlike oz. premika na tem področju in mislim, da bi zakonodajalec oz. predlagatelj prav naredil, če bi vendarle poskušal izpeljati temeljno oceno, kaj bo to pomenilo. To bi bilo najmaj, kar je pošteno do tistih, ki bomo zdravstveno zavarovanje koristili zlasti pa do delegatov, ki o tem razpravljamo in bomo odločali o tem. Zato predlagam tudi, da bi morda vendarle poiskali eno javno mnenje, kaj mislijo Slovenci o tej bodoči zakonodaji. Zdi se mi pa pravilna ta usmeritev v večjo odgovornost vsakega posameznika za njegovo zdravje. Pri tem pa se sprašujem, kako bo to zlasti vsedanjih razmerah lahko uspešno, ko se materialna situacija velike večine prebivalstva bistveno slabša, država pa to breme nalaga prav na posameznika. Obenem pa je v zakonu še vedno precej  pristona solidarizacija z delodajalci. zdi se mi, da bi tamo bilo potrebno malo bolj zavezati delodajalca, da skrbi za ugodne delovne pogoje, da preprečuje poklicne bolezni in poškodbe pri delu.</p>
                  <p>Dalje pa bi rada opozorila tudi na posamezne člene. Imam nekaj pripomb: v 8. členu je potrebno opredeliti vir sredstev v občini. Namreč v osnutku tega ni. Mislim pa, da je vendarle to nujno potrebno. V 22. člen pa predlagam, da se dodajo v 1. točki še: epilepsija, diabetes, dializa in maligna obolenja. Število zadnjih treh obolenj narašča. Hudo obremenjuje bolnika in njihovo ožje okolje in se mi zdi nedopustno, da je to izpadlo ali da bi bolniki morali participirati tudi tam v naslednjih točka kot je 85 in tako dalje. Namreč to so tako drage storitve, da se mi zdi,da recimo, človek, ki je odvisen od dialize, najbrž tudi mesečno takih stroškov ne bi zmogel. Zato sprašujem, kaj to pomeni, če bo to tako ostalo. V 23. členu predlagam, da se v drugi alinei, ko se naštevajo dodatne prilike, ko gre za zagotavljanje 100 % plačila, za beseo kontracepcija doda še "in prekinitvijo nosečnosti". Peta alinea pa prinaša novo administriranje zdravstva. Že do sedaj smo vsi kritizirali, da je preveč administriranja v zdravstvu. Sedaj pa ugotavljanje, kdo dosega 80 ali ne dosega 80; meni se zdi, da bi te stvari bilo potrebno poenostaviti. Kako je mišljeno? Ali si predstavljate, da se bo ugotavljalo, kateri paciant dosega 80 odstotkov povprečnega osebnega dohodka v Sloveniji. To bo vsak mesec drugače in se mi zdi, da bo to zelo kompliciran način izračunavanja. Resnično predlagam, da se pristopi tukaj k bolj enostavni stvari. Kar se pa tiče Zavoda za zdravstveno zavarovanje Slovenije se mi zdi, da bi bilo vendarle boljše, da je manj kot ta državni zavod, da je to vendarle samostojen sklad, ne pa javni zavod. Naj se loči od države. Saj sredstva v zavod plačujejo vendarle zavarovanci, ne pa država. Zato naj bi tudi zavarovanci in pa neodvisni strokovnjaki skupaj z delodajalci upravljali ta zavod. Nikakor ne morem pristati na to, da Izvršni svet, torej oblast, s tem, ko daje soglasje k statutu zavoda, določa seveda tudi sestavo skupščine zavoda in pa sistem upravljanja. Zakon naj le predpiše volitve v skupščino, ne pa da bo repuliška skupščina volila prvo skupčino zavoda. Temu ustrezno predlagam tudi spremembe členov od 60 do 67.</p>
                  <p>Še ena pripomba okoli svobodne izbire zdravnika, ki jo zakon najprej določa, omogoča, nato pa v drugem odstavku istega člena, to je 69. člen, to pravico omeuje in tudi v 23. členu v bistvu vidim omejitev te pravice, ko gre za uživalce denarnih pomoči. Kratki roki se mi zdijo v prehodnih določbah. Ne vem, če je to mogoče, da zdravstveno varstvo, ki je po eni strani tako velikanski sistem, po drugi strani pa tako zelo pomembno za vsakega posameznika, lahkotake bistvene spremembe, kot so načrtovanje sedaj brez večjih pretresov prenese v bistvu v tako kratkem času. Prdlagam, da se to še vseeno prouči. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:  </speaker>
                  <p>Hvala. Še želi kdo razpravljati? (Ne.) Bo treba kaj odgovoriti? Dobro, prosim, besedo ima dr. Marija Mencej, svetovalka v Ministrstvu za zdravstvo, družino in socialno varstvo.</p>
               </sp>
               <sp>
                  <speaker>Dr. MARIJA MENCEJ:</speaker>
                  <p>Spoštovani zbor, spoštovani gospod predsednik . Bilo je par konkretnih vprašanj in mislim, da je treba nanje odgovoriti. V zvezi z nadomestili v tistem členu, torej za nesreče pri delu in poklicne bolezni bodo nekatere kategorije zavarovancev za prispevek plačevale samo ta del. Zato mora biti izločen, vsa ostala nadomestila so tam notri v 2. alinei. To je bilo eno vprašanje.</p>
                  <p>Drugo v zvezi s tem, kar je gospa  Ostermanova povedala, da je preveč solidarizacije z delodajalci. Tu bo potem verjetno stvar določanja teh prispevkov, da se na ta način ne bi, sicer pa mislimo, da je v zakonu precej več določb kot jih je bilo v veljavniv zakonodaji v zvezi z obveznostmi delodajalcev do mednarodnih konvencij  v zvezi z varstvom pri delu.</p>
                  <p>Potem pri mejah za oprostitev participacije je v obrazložitvi zakona predvideno, da naj ne bi postavljali nekih novih mejah, ampak naj bi se prilagodili cenzusom,  ki bodo sicer veljali za socialno - varstvene pravice. V to Skupščino boste v kratkem dobili tudi zakon o socialnem varstvu in menimo, da je to treba potem v nadaljnjih postopkih med seboj povezati zato, da ne bi imeli različnih meril po npotrebnem in tudi različnih postopkov.</p>
                  <p>Potem pa splošna težnja iz razprave, kolikor jo je do sedaj bilo v zvezi s pravicami je ta, da naj bi po možnosti ohranili v obveznem zavarovanju vse pravice, ki jih imamo do sedaj za večino ljudi, da ne bomo praktično kaj dosti naredili v primerjavi s sedanjim sistemom in predlagam, da takšne pobude še enkrat proučite ali so res potrebne. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Še kdo? Če ne, bi predlagal pri tej 5. točki, da bi zaključili z razpravo in sprejeli dva sklepa, in sicer:</p>
                  <p>1. ZZD Skupščine Republike Slovenije sprejema predlog za izdajo zakona o zdravstvenem varstvu in zdravstvenem  zavarovanju in</p>
                  <p>2. Osnutek zakona pripravi Izvršni svet Skupščine Republike Slovenije. Pri pripravi osnutka zakona naj predlagatelj prouči in ustrezno upošteva stališča in pripombe pristojnih delovnih teles Skupščine in stališča ter pripombe delegatov in inštitucij, ki so bile vabljene na sejo.</p>
                  <p>Se strinjate s tema dvema sklepoma?</p>
                  <p>Kdo je za ta dva sklepa? (43 delegatov.) Kdo je proti? (Nihče.) Kdo se je vzdržal? (Nihče.)</p>
                  <p>Ugotavljam, da smo soglasno sprejeli ta dva sklepa.</p>
                  <p>Sedaj imamo <title>6. TOČKO DNEVNEGA REDA</title> to je: <title>PREDLOG ZA IZDAJO ZAKONA O LEKARNIŠKI DEJAVNOSTI Z OSNUTKOM ZAKONA.</title> Tudi ta zakon je  pripravil Izvršni svet Skupščine  Republike Slovenije in je tudi bil objavljen v Poročevalcu št. 16. Predlog so obravnavali že b delovnih telesih Skupščine,, Odbor za zdravstvo, Zakonodajno-pravna komisija in še nekateri. Tudi tu smo slišali uvod že včeraj in sprašujem poročevalce delovnih teles, če želi kdo besedo? Jože Arzenšek, prosim!</p>
               </sp>
               <sp>
                  <speaker>Dr. JOŽE ARZENŠEK:</speaker>
                  <p>Odbor pač posebej ni obravnaval pri načelni  obravnavi predloga za izdajo  zakona o lekarniški dejavnosti z ozirom na dejstvo, da je bila že dana na predpretekli seji, da je praktično sama dejavnost pripravila vse okvire, katere je ministrstvo sprejelo za to dejavnost in kakšnih bistvenih pripomb tudi ni bilo posredovanih, razen v enih dveh lekarn. Te pa smo podali v pismeni obliki. Velja pa trifazni postopek.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Tu je potem pisna razprava Vilija Sekereša in Romana Jakiča. Želi še kdo razpravljati? Ne želi. Če ne, bi tudi tu potem predlagal dva sklepa, in sicer:</p>
                  <p>1. ZZD  Skupščine Republike Slovenije sprejema predlog za izdajo zakona o lekarniški dejavnosti.</p>
                  <p>2. Osnutek zakona naj pripravi Izvršni svet Skupščine Republike Slovenije. Pri pripravi osnutka zakona naj predlagatelj prouči in ustrezno upošteva stališča in pripombe pristojnih delovnih teles Skupščine in stališča ter pripombe delegatov in inštitucij vabljenih na sejo.</p>
                  <p>Kdo je za ta predlog sklepa? (41 delegatov.) Se je kdo vzdržal? (Nihče.) Je kdo proti? (Nihče.)</p>
                  <p>Ugotavljam, da smo soglasno sprejeli tudi ta predlog zakona.</p>
                  <p><title>9. TOČKA DNEVNEGA REDA: SOGLASJE K STATUTARNEMU SKLEPU UNIVERZE V MARIBORU</title>.</p>
                  <p>Statutarni sklep je predložila Univerza v Mariboru. Obravnavala sta ga: Odbor za visoko šolstvo in Zakonodajno-pravna komisija. K statutarnemu sklepu ste prejeli mnenje Izvršnega sveta Skupščine Republike Slovenije. Danes pa ste prejeli odlok o soglasju k statutarnemu sklepu. Želi mogoče tu kdo razpravljati? Predstavnik Univerze, predstavnik Izvršnega sveta? (Ne.) Morda poročevalci delovnih teles? Kdo želi razpravljati? (Nihče.) Če ne želi nihče razpravljati, zaključujem to in bi glasovali.</p>
                  <p>Na glasovanje dajem predlog odloka o soglasju k statutarnemu sklepu in vas sprašujem:</p>
                  <p>Kdo je za ta odlok? (42 delegatov.) Je kdo proti? (Nihče.) Se je kdo vzdržal? (Nihče.)</p>
                  <p>Ugotavljam, da smo odlok o soglasju sprejeli soglasno.</p>
                  <p>Potem smo pri <title>11. TOČKI</title>, in sicer. <title>OBRAVNAVA POROČILA MANDATNO-IMUNITETNE KOMISIJE ZBORA ZDRUŽENEGA DELA.</title> Z njo smo mi tudi razširili dnevni red.  Vi ste prejeli tudi poslanci in poslanke to poročilo in bi prosil najprej predsednika, gospoda Jožeta Studenčnika, da poda to poročilo.</p>
               </sp>
               <sp>
                  <speaker>JOŽE STUDENČNIK:</speaker>
                  <p>Poleg včerajšnje pobude, pisne pobude poslancev,  ki je bila dana za razširitev dnevnega reda, se je na nočni seji, ki se je verjetno vsi spomnite, to je iz 29. na 30., pravzaprav že prvič pojavil ta problem, že takrat je bil izdan predlog, da naj naša komisija to temo pač obravnava. Glede na to je Komisija za mandatno-imunitetna vprašanja imela potem sestanek 5.7., kjer  je tudi pripravila ta sklep. Tako, da je bil ta sklep že pripravljen, predno je bila v našem zboru podana pobuda, da se dnevni red razširi. Po razpravi je komisija sprejela naslednji sklep:</p>
                  <p>Mandatno-imunitetna komisija prdlaga ZZD, da na podlagi 2. točke 29. člena zakona o volitvah v skupščini ugotovi, da delegatu Milanu Aksentijeviću preneha mandat delegata ZZD Skupščine Republike Slovenije, ker je izgubil pravico biti voljen v ZZD. Gornji sklep je utemeljen, v kolikor delegat Milan Aksentijević ne prestopi v Teritorialno obrambo Republike Slovenije. Zato je pred odločanjem v ZZD potrebno pridobiti od Ministrstva za obrambo dokument o tem, ali je delegat Milan Aksentijević podpisal izjavo o pristopu v Teritorialno obrambo Republike Slovenije.</p>
                  <p>Za izjavo lahko rečem, da je ni podpisal in je tudi iz Ministrstva za obrambo nismo dobili.</p>
                  <p>Obrazložitev: Na podlagi 1. člena in drugega odstavka 4. člena ustavnega zakona za izvedbo temeljne ustavne listine o samostojnosti in neodvisnosti Republike Slovenije, Uradni list Republike Slovenije št. 1/91, so nastopili pogoji iz 2. točke 29. člena Zakona o volitvah v Skupščino, Uradni list SRS št. 42/89 in 5/90. Z razglasitvijo samostojnosti Republike Slovenije je Teritorialna obramba Republike Slovenije postala edina oborožena sila Republike Slovenije. V 57. volilni enoti, 9. člen Zakona o določitvi volilnih enot za volitve delegatov v zbore Skupščine SR Slovenije in zvezni zbor Skupščine SFRJ, Uradni list št. 42/89, imajo aktivno in pasivno volilno pravico pripadniki oboroženih sil. Vsi pripadniki oboroženih sil JLA so preko sredstev javnega obveščanja s strani Predsedstva Republike Slovenije bili pozvani, da podpišejo izjavo o pristopu v Teritorialno obrambo Republike Slovenije. V kolikor delegat Milan Aksentijević ni podpisal izjave o pristopu v Teritorialno obrambo Republike Slovenije, je s tem izgubil aktivno in pasivno volilno pravico za delegata v ZZD Skupščine Republike Slovenije, s čimer mu po 2. točki 29. člena Zakona o volitvah v Skupščini preneha mandat.</p>
                  <p>Kakor je iz tega razvidno, je osnovni razlog, mislim, v tem: tako mi, kot slovenski narod, verjetno ne priznavamo več legitimnosti JA, da je branitelj našega naroda, ampak je s temi dejanji, ki so se v zadnjem času zgodila, resnično spontano prišlo do tega, da je ta oborožena sila Teritorialna obramba. Ne samo po zakonski osnovi, ker smo sprejeli osamosvojitev, mislim, da je tudi moralno prišlo pri našem narodu do tega. In zaradi tega sklepam, da je nujno, da ta predlagan sklep, ki ga daje Mandatno-imunitetna komisija, vi v zboru potredite.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala lepa. Želi kdo razpravljati? (Da.) Besedo ima Zdravko Zabukovec.</p>
               </sp>
               <sp>
                  <speaker>ZDRAVKO ZABUKOVEC:  </speaker>
                  <p>Spoštovani! Nisem dobro razumel s strani poročevalca, ali je bil naš dosedanji oziroma še sedanji delegat Milan Aksentijević dejansko obveščen, in ali je dejansko dokazano, da je zavrnil pristop k Teritorialni obrambi. Iz sredstev javnega obveščanja vemo, da so nekatere kasarne bile pod določeno komunikacijsko zaporo. Ali gre samo za domnevo, da ne želi pristopiti, ali je to dejansko dokazano? Ta podatek zelo rabim, da bom vedel, kako se odločiti. Hvala.</p>
               </sp>
               <sp>
                  <speaker>BOGO ROGINA:</speaker>
                  <p>Jaz sicer ne bi direktno odgovoril gospodu Zabukovcu, bi pa navedel nekaj dejstev, ki mislim, da tudi so odgovor na njegovo vprašanje. Z oziroma na to, da smo v klubu neodvisnih o članstvu gospoda Aksentijevića  razpravljali že pred to sejo in smo v končni fazi tudi Aksentijevića izključili iz članstva v našem klubu, se je predhodno naš klub nekako zadolžil, da navežemo z gospodom Aksentijevičem stike, da se prepričamo. Ne želim o njem kot človeku reči nič slabega, da se pa ne morem strinjati, da predstavnik JA sedi z menoj za isto mizo in sem to takrat tudi povedal. Opravil sem ta telefonski razgovor z gospodom Aksentijevićem, iz katerega je bilo  evidentno, da je on trmasto na pozicijah JA in tudi celotnega njenega vodstva. Prepričeval me je celo o takšnih stvareh kot npr., da je popolnoma jasno, kdo  je napadalec, saj se vidi, da ima TO samo štiri mrtve, medtem ko jih ima JA 40. To, da gospod Aksentijević ne bi imel možnosti opraviti tega prestopa, v to močno dvomim, saj vemo, da je bil prisoten zadnjič na seji vseh zborov. Vemo, da je bil včeraj tudi na skupni seji vseh zborov Skupščine, da je tudi govoril s predsednikom. Meni je zadnjič sicer navrgel, da ne ve, če bo lahko prišel v Skupščino, ker ne ve, kje ga bodo aretirali itd. Mislim, da je njegova dvakratna prisotnost sedaj v tem času v Skupščini dokazala, da slovenska oblast ne počenja takih stvari, da bi poslance kar na poti nekje aretirala in odpeljala neznano kam. Meni osebno je uspelo poslanca Aksentijevića prepričati, da ta armada res ne more več imeti poslanca v tem našem zboru.</p>
               </sp>
               <sp>
                  <speaker>BARBARA ZUPANC:</speaker>
                  <p>Spoštovani kolegi, jaz bi vam rada predstavila stališče - moje osebno in pa tudi stališče mojega poslanskega kluba glede tega vprašanja. Takole smo si mi to zamislili. Sklep o prenehanju mandata Milanu Aksentijeviću se nam v tem trenutku zdi politično nesmotern, saj bo v tujini, ki razmer v Sloveniji prav gotovo v celoti ne poznajo, zanesljivo ocenjen kot nedemokratičen in kot nadaljnje zaostrovanje odnosov z JA, še zlasti slednja, torej armada, si bo ta sklep tako razlagala. Ker je sklep očitno v nasprotju z duhom Brionske deklaracije, je že to več kot zadostni razlog, da ga zavrnemo. Poleg politične neprimernosti je povsem nesprejemljiv tudi z vidika pravnega reda in pravne države. 1. člen, še zlasti pa tudi drugi odstavek 4. člena Ustavnega zakona izrecno govorijo o prevzemu pristojnosti, ki so jih doslej imeli organi in organizacije SFRH, kar pa JA niu. Poleg tega pa ta isti Ustavni zakon v 9. členu določa prehodni režim prevzema JA do konca leta 1993. Poslansko mesto Milana Aksentijevića je del z republiškim ustavnim sistemom in zakonodajno urejenega skupščinskega sistema. Do spremembe tega sistema je  pač po njem treba tudi ravnati. 2. točka 29. člena zakona o volitvah v skupščine, s katero se predlog sklepa dodatno utemeljuje, namreč govori o tem, da delegatu preneha mandat, če iz katerega koli razloga zgubi pravico biti voljen. Ti razlogi niso navedeni. Pač pa tretji odstavek 3. člena zakona o določitvi volilnih enot za volitve delegatov v zbore Skupščine Republike Slovenije in Zvezni zbor Skupščine SFRJ izrecno pravi, da aktivne vojaške osebe in civilne osebe v službi v oboroženih silah volijo enega delegata. To je, kar zadeva to. Mogoče, če mi dovolite zgolj čisto kratko osebno razmišljanje. Vem, da je pravi razloga, da ne želimo, oziroma nekateri, ne želijo imeti več gospoda Aksentijevića v naši družbi; ta, kot ga je navedel Bogo Rogina, da namreč ne želi več sedeti s pripadnikom jugoslovanske armade za isto mizo oziroma v isti dvorani in da je imunitetna komisija, katere delo zelo spoštujem, po svojih najboljših močeh skušala vso zadevo nekako pravno formalno opravičiti.</p>
                  <p>Kar bi pa jaz rada povedala, predvsem o tem, pa se mi zdi, da je ravno sklepanje o tem, ali bomo gospoda Aksentijevića izključili iz naše skupščine ali ne tista točka, na kateri bomo preizkusili celotno demokratičnost neša skupščine in naše volje v bistvu do tega, da je ta skupščina  in naš celoten sistem demokratičen. Namreč, ali smo sposobni in pripravljeni v svojih vrstah gledati in tudi včasih poslušati človeka, ki drugače misli,  kot misli večina. Mislim, da bo to  ključen kamen in opozarjam vas na zalo negativne posledice sprejema tega sklepa komisije. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Prosim gospod Šter.</p>
               </sp>
               <sp>
                  <speaker>ANDREJ ŠTER:</speaker>
                  <p>Torej, da imamo voljo in sposobnost se soočati z različnimi mnenji, po mojem, je debata dokaz za to. Sam pa želim pokazati, ali pa vam predočiti dilemo, v kateri smo se že znašli. S predlaganim sklepom sem močno prepričan, da bomo dali možnost tudi Milanu Aksentijeviću, da ohrani svoj lik tak, kot ga mi poznamo. Ta predlog ni naperjen proti osebi Milana Aksentijevića, pač pa proti temu, kar je on večkrat tudi s tega in drugih govorniških odrov  v tej skupščini povedal, da je on predstavnik oboroženih sil Jugoslavije in je grozil v najslabši maniri vojnega predstavnika. Mesto takšnih ljudi, ki vsekakor bodo še med nami, pa trdim, ni v tej skupščini, ampak v pogajalskih telesih, ki se  zdaj oblikujejo in ki že delajo. To pa tale skupščina ni. Formalni razlog je povedal predstavnik Mandatno-imunitetne komisije in mislim, da tistemu ni mogoče verodostojno oporekati. Lahko so mnenja različna, ampak "za božjo voljo" dovolite, da se tudi predstavnik armade,  dovolite mu možnost umika, dajte možnost tudi nam, da ohranimo svojo lastno integriteto. Jaz jo bom v nasprotnem primeru težko, za vas pa ne vem.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Zdaj bi bilo verjetno najbolj prav, da bi sploh prvi razpravljal o tem, zaradi tega, ker vi lahko tudi zahtevate mojo odgovornost. Zakaj pravzaprav nisem takoj po pobudi, ki je prišla na nočni seji, katere  ste se vi vsi udeležili, takoj ukrepali.  Tudi nisem dajal večje pobude mandatno imunitetni komisiji, da bi se sestala kljub temu, da jasno vsi vemo iz poslovnika, da lahko vsako delovno telo skupščine in tudi 20 poslancev predlaga sklic izredne seje zbora. Več razlogov sem imel za to. prvi razlog je bil ta, da sem do danes in nenehno bil prepričan, da bo gospod Milan Aksentijević v naših vrstah v teritorialni obrambi. Nesporno sem menil to ves čas. Žal se to ni izpolnilo in žal se je to tudi pokazalo, ko smo lahko prebrali, ne samo slišali, njegov intervju v predzadnji številki Mladine, ker se je postavil praktično čisto na drugo stran. No inko je izhlapelo upanje, da bomo gospoda Aksentijevića videli pri nas, sem potem še vedno upal v njegovo poštenost, na katero je on nenehno opozarjal, ne samo na dialog, ampak na poštenost ravnanja do vsega in vsakogar. In zato sem menil, da on sam ne bo prenesel te dvojnosti človeka, da hodi v parlament, ki je njemu sovražen, na nasproten. In zaradi tega sem menil, da bo prišel k meni in  bo rekel: "Jože Zupančič, predsednik Zbora združenega dela, jaz vračam svoj mandat in odstopam." To sem menil, da bo lahko storil še tudi danes. Tudi tega ni storil. Torej, človek ne more več verjeti, ali je on res tako pošten, kot se je v naših razpravah, na naših sejah ali pa tudi na skupnih sejah kazal. Vedno bolj sem  spoznaval v njemu res klasičnega predstavnika jugoslovanske armade, ki je Slovenijo napadla. In tu je seveda bil ta čisto človeški, bom  tako rekel, razlog, da nisem  sam dal tega na dnevni red, ampak sem se pustil postaviti pred dejstvo, da ste izsilili točko v dnevni red. Res je pa, da je tudi še tretji razlog. Ta tretji razlog je pa, klju temu enako kot so predhodni razpravljalci povedali, jaz cenim delo mandatno imunitetne komisije, da vseeno, tudi če bomo mi danes sprejeli ta sklep, verjetno čisto formalno-pravno ni čist, zlasti zaradi tega, ker imamo zdaj to čudno zakonodajo. V ustavnem zakonu mi še vedno pišemo o jugoslovanski armadi in o njenem triletnem delovanju. Potem imamo res ta Brionska stališča;  potem tega ni nikjer napisanega, tudi v zakonu o volitvah in tako  naprej. Tako da čista situacija ni, ampak iz moralnega stališča je pa situacija jasna in vidite tu je potem ta dilema, v kateri sem sam tudi bil in sem zaradi tega tudi omahoval. In meni se zdi bolj pošteno to, da bi naj nam Komisija za volitve in imenovanja - ali pa tista, ki sploh vodi volitve do naslednje sejje odgovorila, na podalgi katerih pravnih točk mi lahko to delo tudi opravimo. Mislim, da boste potem z mano vred imeli tudi po tej plati čisto vest. Mi smo danes obravnavali to pobudo, prišli do tega stanja kakršno pač je in jaz mislim, če bi imeli čez en teden to razčiščeno, nam potem tudi nihče ne bi mogel tega očitati, kar je omenila Barbara. Ker jaz sem tudi za to. kakorkoli smo čustveno prizadeti in to nesporno smo, na tak način da tu ne dela samo um, ampak nam sedaj veliko stvari veleva tudi srce in si ne smemo dopustiti, da nam eden kakorkoli vzame, očita da smo nedemokratični, da ne spoštujemo pravnega sistema, ko tako opozarjamo vse ostale na prvni sistem in tako dalje. Lepa vas prosim ne iti v to, da ti nekdo reče: Kaj, saj oni tako ničesar ne upoštevajo, pa ničesar ne spoštujejo. S tem se mi ne moremo na tak balkansko orientalski nivospuščati. Mi hočemo biti v Zahodni Evropi, če ne v Srednji Evropa in zato mora biti seveda ta demokatični utrip v nas. Ne v srcih sedaj, ampak sedaj mora biti v glavah. In zato bi rajši videl, razen če mi gospod Studenčnik kot predsednik komisije pove, da je ta situacija čista, drugače bi pa rajši videl, da en teden počakamo in da se to te stvari potem rs na pošten način opredelimo. Jaz še enkrat povem, meni se tudi ne zdi, tako kot sem prej povedal, da on sedi med nami, če on zagovarja njihov inters, ampak tu so pa sedaj nekateri drugi elementi, ki pa jih moramo seveda tudi upoštevati. Prosim,  da moje sporočilo vzamete  na znanje in da ga tudi upoštevate pri nadaljnji razpravi. Gospod Studenčnik.</p>
               </sp>
               <sp>
                  <speaker>JOŽE STUDENČNIK:</speaker>
                  <p>Jaz cenim  to razlago, kot tudi tovarišice. Res je, mi smo se v komisiji trudili, da bi našli resnično formalno-pravno podlago, tisto tapravo; iskali smo pomoč pri različnih pravnikih tu, tovarišica sekretarka je pomagala pri tem, da je iskala te strokovnjake. Bil je tu Tomažič prisoten,  predsednik Zakonodajno-pravne komisije in mislim da kaj posebno novega  se verjetnone bo dalo najti, tudi če bomo čakali do naslednjič. Dvomom, da imamo v zakonodaji možnosti, ker ti volilni zakoni, pa volilne enote, pa ta zakonodaja, ki smo jo nazadnje sprejeli, ta osamosvojitev in vse skupaj. Ni druge možnosti. Po drugi strani tudi po poslovniku, ki je bil samo delno dopolnjen, saj je tu neka stara zakonodaja in tu ni drugih.</p>
                  <p>Mi ga osebno res nismo obveščali, mislim pa da kot predstavnik vojske je to zelo dobro vedel, zato obvestilo, da se o tem spraševati, ali je on to vedel ali ne, se mi zdi skoraj neumno.</p>
               </sp>
               <sp>
                  <speaker>ZDRAVKO ZABUKOVEC:</speaker>
                  <p>Lahko dejansko obstaja neka  njegova izjava, da je prestopil.</p>
               </sp>
               <sp>
                  <speaker>JOŽE STUDENČNIK:</speaker>
                  <p>Ne ne obstaja, to sem že prej rekel.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Preverjeno je dvoje. Da smo si tu na čistem. On zanesljivo do naprimer 12.00 ure danes ni prestopil v teritorialno obrambo Republike Slovenije. To je eno in drugo, on je zanesljivo tudi bil seznanjen z možnostjo prestopa in poziva Predsedstva Republike Slovenije. To ni sporno.To smo se mi, predsednik Kluba neodvisnih se je z njim pogovarjal, Bogo se je pogovarjal, zato sem mu dal prej tudi besedo, tako da je ta situacija čista. Pa da bo še bolj čista, včeraj ko je prišel popoldne v Skupščino, ni prišel na sejo, ampak je prišel seveda opozarjat na možnosti, ki bodo grozljive, če ne bo Ljubljana priklopila elektrike in vsega tistega na njihovo kasarno, zaradi tega ker on pravi: Generali in politika so eno, vojska, ki živi kot bom povedal tako kot je on povedal: svonja sedaj v kasarni, je pa drugo. In mi seveda s takšnimi metodami pritiskamo neposredno na revolt teh ljudi, ki so v kasarnah. To opozorilo je seveda na mestu.  Ampak on ni želel priti na sejo zbora, ampak je povedal, da pride danes in takrat sem mu tudi povedal, da je predlog da se ga razreši in da bomo to danes razpravljali. Gospod Židanik je bil prvi.</p>
               </sp>
               <sp>
                  <speaker>Dr. ANTON ŽIDANIK:  </speaker>
                  <p>Verjetno se mi danes niti ne zavedamo tega, kako veliko politično vpršanja je ta današnja odločitev; zato bi jah priporočil, da sprejmemo stališče in priporočilo našega predsednika, da to prestavimo na naslednjo skupščino in da takrat pridobimo tudi mnenje naših poslanskih klubov. Moram reči, naš poslanski klub socialistični ni razpravljal, osebno se pa pridružujem mnenju Liberalno-demokratske stranke, ker se mi zdi dosti razumsko. Namreč zato, če ima nekdo drugačno mnenje od mojega, to še ne pomeni, da ga moram eleminirati, ampak bom šel z njim v dialog.</p>
                  <p>Drugo pa, če bi ravnali do sedaj pri vseh naših poslancih-kolegih, ki so izgubili volilno bazo enako, da jim vzamemo seveda mandat, potem bi jaz takoj danes dvignil roko. Ker tega nismo delali, je za sedaj tudi ta postopek dosti vprašljiv.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Ban.</p>
               </sp>
               <sp>
                  <speaker>FRANC BAN:</speaker>
                  <p>Jaz sem med tistimi,  ki sem pobudo podpisal. Tako, da tu ni dvoma. Morda sem eden redkih, ki Milana Aksentijevića pozna 20 let in več in ne računati na to, da bo on predajo in prehod v teritorialno obrambo v Sloveniji podpisal. To ne pričakovati in mislim, da to tudi naj ne bi bil moto. Sem pa absolutno za to, da upoštevamo ta predlog predsednika. Že iz enega preprostega razloga: poglejte, koliko nas je danes tu, če Liberalno-demokratska stranka ne glasuje za to, smo pogoreli in bomo še več "fiaskov" doživeli. Sem absolutno za to, da nič ne hitimo, in naj še kdo drug odloči in oceni, kaj to pomeni, da ne bi bili sami. Mi smo se podpisali, imaš 35 poslancev podpisanih. Naj o tej pobudi še kdo kaj odgovorno reče, ker gre za občutljivo politično vprašanje. Mi smo svoje naredili. Jaz sam sem Milanu tudi rekel: Milan, pustimo stvari pri miru. Ti modro ravnaj in svojo delegatsko bazo obvesti, naj te pusti pri miru, naj te razreši in ne hodi ve sem. To bi bilo najboljše. Vendar on tega nikoli ne bo naredil. Zato predlagam, da resnično rešpektiramo ta prdlog, ki si ga ti na nek način oblikova, ker je to občutljivo za ta čas, občutljivo politično vprašanje. Lahko rsnično pride do tega čez 14 dni, da bomo rekli in da bodo v Ljubljani, Mariboru, v Bistrici rekli, zakaj pa nismo opozorilo tega človeka upoštevali, ki je morebiti preveč rekel okrog zapetljajev, ki se potencirajo. Vprašajte ljudi, Domžalčane, Prekmurce, kaj so včeraj doživljali z nanižjimi preleti najmodernejših migov. Stavi se nam resnično komplicirajo. Daleč od tega, da odstopam od izjave, da nisem pripravljen z njih sodelovati itd., ampak mislim, da bi morali v tem trenutku ravnati modro in tako kot je menda Židanik predlagal, naj še kdo drug reče kaj okrog tega  in da skupno ocenimo ali je to modro v tem trenutku ali ne. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Replika je tu.</p>
               </sp>
               <sp>
                  <speaker>BOGO ROGINA:</speaker>
                  <p>Jaz sebe nikoli nisem štel v vrste ekstremistov in tudi z Aksentijevićem sem imel, koliior se je to dalo, zelo dobre odnose. Vendar, če analiziram stvari, so se Aksentijevićeve grožnje iz kar nekaj sej, tistih pred 23. majem in pred 26. junijem uresničile in včeraj je bil zopet v tej hiši zato, da bi grozil. Če pogledamo intervju, ki ga je omenil predsednik, v Mladini, je v tem intervjuju točno povedal, da je z vodstvom 5. armadnega območja precizno analiziral vse svoje govore v Skupščini. Po osebnih kontaktih, ki sem jih imel z njim, jaz sem prej omenil, je nedvoumno  bilo možno zaključiti, da hoče svojo pozicijo v parlamentu izkoristiti za koristi vojske, ne pa za koristi slovenskega naroda. Smer, v katero gremo v tem trenutku se mi zdi prelaganje naše odgovornosti na nekoga drugega. O mandatu jugoslovanske armade v tem zboru odloča ta zbor in njegova imunitetna komisija. Če si danes ne upate dvigniti roke za tisto kar  smo podpisali in se tudi dogovorili, potem je to bežanje od odgovornosti in vprašujem se, kako bodo Slovenci gledali na naše mandate, če se o tem ne upamo sami odločati.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Jaz teke razprave nimam rad. Moram povedati. Ne more meni nihče groziti s tem, kako bodo Slovenci gledali na mene, kako se bom danes v zvezi z Milanom Aksentijevićem opredeljeval. Žal ni tu nobenega poslanca, ki ne bi zastopal stališča svojega ceha. Vi obrtniki zastopate svojega, mi iz prosvete svojega in tako Milan Aksentijević tudi svojega. Zato takšnega zastopanja ne očitati človeki, prvič, ki ga ni tu niti se mi ne zdi to pošteno.  Najprej je treba, da vsak pred svojim pragom počisti, potem pa lahko seveda tudi kamenje mečeš na drugega. Gremo naprej. Peter Starc se še ni oglasil, pa Rudi Moge, potem pa pridete še ostali, pa Perko.</p>
               </sp>
               <sp>
                  <speaker>PETER STARC:</speaker>
                  <p>Jaz mislim, da ne bi smeli takole govoriti kot smo sedaj na koncu, ampak da bi šlo predvsem za modrost. Jaz sem tudi podpisal tisto izjavo, pa moram reči, da sem bil dolgo časa dober z njim, mislim, ko sem ga gledal kot človeka in ko so se začeli Mariborski dogodki, sem mu enkrat ob priliki rekel, da preneham, da prekinem ta odnos, ki sva ga imela in moram reči, da je bil nad tem zelo presenečen.  Po očeh sem videl, kako je gledal, ker je mislil, da ima pač še vedno to zaslombo, ker sem se v tistih prejšnih časih z njegovimi pipombami strinjal, ne z vsemi ampak bom rekel z večino. Najbolj pa me je zmotilo pred kakšnim mesecem, ko ne vem ali smo sprejeli deklaracijo ali kaj je bilo, takrat ko je pač on sam  vstal in ko sva šla ven, je rekel: E, neka vam bude srečno! Ampak tisti srečno me je tako zbodlo v srce, da sem rekel potem ne vem komu, če se kaj bojim, pa se bojim tega njegovega srečno. Ampak hotel bi povedati samo to, da končam, mogoče res čustva sedaj igrajo, ampak dejansko pa to ni nobena bojazen. Jaz nisem noben bojazljivec. Zdi se mi, da je bolj modro, da kakšen teden to potegnemo, ker dejansko se mi zdi sedaj to zelo važno politično vprašanje. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Rudi Moge.</p>
               </sp>
               <sp>
                  <speaker>RUDI MOGE:</speaker>
                  <p>Spoštovane poslanke in poslanci! Govorim o dveh rečeh. Eno je čustvo, drugo je razum. Po čustveni plati sem sam bil za to in sem gospodu Šteri to podpisal, ker enkrat moramo to stvar razčistiti, ampak da jo rešimo ne po čustveni plati, ampak po racionalni. Zakaj tako govorim?  Poglejte, bil sem za talca takrat, ko so se Mariborski dogodki dogajali v Pekrah. Takrat sem vso noč prebil z našimi teritorialci, obkrožen z vojno policijo, obkrožen s tanki, in obkrožen zadaj s pehoto. In ko so te tanke naperjali in ko so potegnili zaklepe, smo mi tam gor čakali, da nas bodo pokosili. Verjemite mi, da sem se takrat na tej svobodni zemlji, kjer sem doma, ker imam Pohorje v malem prstu, počutil dokaj klavrno in me je bilo sram, da sem Slovenec, In kaj bi lahko takrat napravil. Rekel bi: dajte mi puško, tako kot vsi ostali, pa bomo streljali, pa bomo  videli sedaj, kdo ima prav. zdi se mi, da je tak način balkanski način obračunavanja in če smo mi res demokratično izvoljeni, moramo drugače ravnati.</p>
                  <p>Druga stvar, bil sem potem tudi na pogrebu tega, ki je padel kot prva žrtev v Mariboru. Bil sem še na več pogrebih kot član Izvršnega sveta mesta Maribor, teh mladih ljudi; bodisi da je šlo za policiste, bodisi da je šlo za teritorialno obrambo in sem videl kaj je ta vojska svinjskega v Mariboru naredila. Vem samo to, da so ti mladi ljudje padli. Gospodarstvo je tudi zaradi njih na tleh. Sestrelili so, čeprav je to banalno, vlečni vrh Pohorske vzpenjače, ker so slabo merili in tako naprej. Nas so preganjali in nam grozili, da nas bodo postrelili gor in naj se skrijemo. Neka noč je bila burna, saj smo morali menjati tri lokacije. Vsako tretjo noč sem dežural, tako da nisem nič spal do predvčerajšnjim. Tega človeka, ki nam je za tem našim pultom vedno grozil, mislim da do njega nimam ne prijateljskih čustev, ampak  ga osebno kot človek globoko, globoko sovražim. Da si je upal priti v to našo deželo Slovenijo in vsem nam, ki smo delali zakonito, grozil. Moral sem tudi zaradi tega posega iti po 1000  mariborskih otrok, ki so letovali v Poreču, Punatu, Vrsarju in nismo mogli iti čez slovenska tla, ampak smo morali iti skozi neke prelaze skozi Avstrijo, čez Predil, Udine, čez Trst in po tuji zemlji vozit naše lastne otroke domov. Naša teritorialna obramba jim ne bi nič naredila.  Bal sem se samo te vojske, ki smo ji rekli armada in za mene osebno ne bo nikoli več jugoslovanska armada, torej je ne maram.</p>
                  <p>Zaradi  vsega tega, ko mi je gospod Šter predlagal, da to podpišem, se to tudi podpisal, ker ga kot osebnost zaradi groženj, ki nam jih je vsem tukaj izrekel, ne maram, ampak mislim pa, da moramo biti bolj pametni.</p>
                  <p>Poglejte! On je vedno v svojih govorih izkoriščal naša emocialna čustva. Če se spomnite njegovega konflikta z ministrom Pirnatom. Kdo je v tistem konfliktu postal moralni zmagovalec na zunaj? Pirnat je po moje čustveno reagiral, pa ni pustil, da bi on govoril hrvatsko. On je takrat govoril, ampak na koncu je on postal, človek bi rekel, zmagovalec. In mi si te njegove strategije tukaj v parlamentu po mojem ne smemo več  privoščiti zaradi tega, ker če smo mi Skupščina, ki delamo zakone, potem te zakone spoštujmo in delajmo zakonito po zakonih. On je doselj naša čustva, če malo analizirate, skoraj vedno izkoriščal in jaz bi tole povedal: dajmo, saj nismo tako "zarukan" narod, da ne bi mogli v njegovem ravnanju oz. vsem tem, kar se je zgodilo, najti ene vzrok, ki je zakonsko določen, potem bom pa tudi jaz, Rudi Moge, obe roki dvignil za to, da ne sedi več z nami v klopeh.  ne pustimo se mu pa zopet, kot prej, sprovocirati, da bi zdaj mi potegnili en korak, potem bi pa vsi več ali manj pisali. Malo dvomljivo je. Že sam predsednik pravi, on tudi ni čist v to prepričan ali je to v redu ali ne. Po čustveni plati, kot sem rekel, iz svojih izkušenj vam pravim, sem za to, ampak kot varuhi zakonitosti, kot mi moramo biti tukaj, ko si izmišljujemo zakono, sem pa za to, da mi ne bi bili Pirnat II, ampak da smo malo bolj modri od njega in če je že tako dolgo med nami sedel, zdaj mislim, če ima ta status ali ne, to nič ne pomeni. Počakajmo še teden dni in točko lepo čez teden dni tudi z razumom, ki nam  bo dal zadoščenje, dviiignimo in bomo potem tudi šli iz te skupščine kot zmagovalci. Če bomo pa danes dvignili roke, pa se prepustimo samo čustvom in damo tole gor, se mi zdi, da bi lahko na koncu, ne v Sloveniji, ampak kje drugje, bil on moralni zmagovalec, ne pa mi.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Gospod Perko.</p>
               </sp>
               <sp>
                  <speaker>Mag. FRANC PERKO:</speaker>
                  <p>Osebno ne želim več delati skupaj s predstavnikom JLA v Skupščini, to je popolnoma jasno. Hkrati pa želim, da to uredimo pravno in predlagam nekaj stvari. Da bi le poslali ta predlog naše mandatne  komisije v preverbo ustreznim komisijam v skupščini. Predlagam tudi, da po potrebi, če na osnovi sedanjih zakonov ne moremo tega storiti, da v Skupščini tudi določen zakon spremenimo, samo da ga bomo pravno izključili in te Skupščine, da ne bi nerodnost nastala. Mogoče bi bilo zdaj to. Povedali ste, da ste se z njim pogovarjali. Ali ga lahko v imenu zbora pokličemo, da odstopi? Ne. Tudi to, drugače pa pravim tisti prvi prdlog. Predlagam, da tudi zakone spremenimo, da ga regularno izločimo iz Skupščine. Hvala.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Andrej šter.</p>
               </sp>
               <sp>
                  <speaker>ANDREJ ŠTER:</speaker>
                  <p>Dosti je bilo že govora o zahtevi, ki smo jo podpisovali, moram reči, da pravzaprav večina.Ta zahteva se je glasila tako: da zbor obravnava</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Nismo več sklepčni in lahko prekinemo s sejo. Ali res ne morete biti še deset minut tu, da se bomo to pogovorili? Mladinci si izmislijo, ker imajo eno francosko delegacijo, mi se pa pogovarjamo  o tekšnih stvareh, ki naenkrat postanejo vzporedne za nekatere.</p>
               </sp>
               <sp>
                  <speaker>ANDREJ ŠTER:</speaker>
                  <p>Saj bom jaz čisto hitro. Tista zahteva ima čisto jasno dikcijo, da se odpre vprašanje poročila mandatno-imunitetne komisije in da se o tem odločimo. To ni bilo napisano namenoma v pogromaškem stilu, da obračunamo z Milanom Aksentijevićem in tega tudi nihče ne zahteva. Zato mislim, da sploh ni nobenega zadržka, da dobimo vsa mnenja, ampak mislim, da je podpredsednik, mogoče v napačni obliki, ampak zelo dobro povedal: namesto nas se ne bo nobeden odločil; nihče nam ne bo dal pisnega pooblastila, Andrej Šter glasuj za ali pa Andrej Šter, glasuj proti! Ne bo. Zato so na svetu pravniki, da čiste stvari zakomplicirajo. Jaz sem eden med njimi.</p>
                  <p>Pa še nekaj želim povedati. Tako kot je gospod Zabukovec ponovil svoje vprašanje, ki ima svojo težo, tako tudi jaz ponavljam: prepričan sem, pa ne znam, ne morem tega argumentirati drugače kot tako, da globoko v srcu čutim, da bomo s tem razrešili tudi dilemo, ki mori našega kolega. Ker dejansko za vojaka ni vdaje in on je tukaj točno povedal, kaj dela in to bo delal. Ne upam se postavljati sebe v njegov položaj, v kakšne dileme prihaja. Ampak prepričan sem, da mu bomo z odločitvijo pomagali, ali mu verificiramo ali odvzamemo mandat. Oboje mu bo pomagalo.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Hvala. Franček, poglej, če lahko tako povem. Jaz bi namreč skušal tako formulirati sklep, bomo pa imeli seveda tudi tega, ki ga je gospod Studenčnik predlagal.  Jaz bi tako predlagal: ZZD je razpravljal o poslanskem mandatu Milana Aksentijevića v ZZD. Po poročilu predsednika Mandatno-imunitetne komisije in razprvi je sprejel ZZD   s k l e p:</p>
                  <p>O odvzemu mandata ponovno razpravlja na naslednji seji, ko bodo pridobljena stališča ustreznih komisij (Republiška volilna komisija in Zakonodajno-pravna komisija) in poslanskih klubov. Ste res za to? (da.) Dobro. Koliko nas je zdaj tu?  45 nas je bilo.</p>
                  <p>Kdo je za predlagani sklep? (45 delegatov glasuje za.) Kdo je proti? (Nihče.) Se je kdo vzdržal? (Nihče.)</p>
                  <p>Torej je sklep soglasno sprejet. Zbor bo zdaj posredoval to pisno na ustrezne naslove in bomo počakali, ker moramo imeti tudi pisno njihova mnenja.</p>
                  <p>Potem imamo še zadnjo <title>12. TOČKO: POBUDE, PREDLOGI IN VPRAŠANJA DELEGATOV.</title> Najprej imamo tu pobudo, ki so jo podpisali: Franček Rudolf; Andrej Muren daje poslansko pobudo, da se sprejme odlok o zmanjšanju republiške in občinske administracije za 15 % do konca leta 1991 glede na stanje 31.12.1990. Ti procenti se spreminjajo. Enkrat jih je 5, drugič 10, sedaj pa si prišel na 15. Potem je tu pobuda.</p>
                  <p>Poslanci Zbora združenega dela dajemo pobudo - to je bilo danes že dvakrat omenjeno, da zbor spremjme naslednji sklep, zborovski sklep naj bi bil to: Zbor združenega dela Skupščine Republike Slovenije nalaga Zakonodajno-pravni komisiji Skupščine Republike Slovenije, da prouči postopke ustavitve imenovanja direktorja Univerzitetnega kliničnega centra v Ljubljani. Obrazložitev: Postopek je bil speljan v skladu z zakonom do predložitve za obravnavo na skupni seji Skupščine Republike Slovenije. Izbor direktorja bi bil potreben čim prej zaradi težke finančne situacije in nujne reorganizacije UKC,  kar ni v pristojnosti vršilca dolžnosti. Tu se vas je podpisalo kar precej poslancev. Ali želi kdo razpravljati o tej pobudi, ki naj postane sklep zbora, da bo tako bolj merodajno in hitreje opravljeno? Vas  5 zdravnikov tako točno ve, kaj to pomeni, če tako dolgo nimate direktorja. Ali želi v tej zvezi kdo razpravljati?  Ali je kdo proti temu?</p>
                  <p>Kdo je za to, da sprejmemo to pobudo kot pobudo Zbora združenega dela? (41 delegatov.) Ali je kdo proti? (En delegat.) Ali se je kdo vzdržal? (Nihče.)  To je sprejeto.</p>
                  <p>Gre za javno zahvalo. Skupščina Republike Slovenije je ob obravnavi informacije in predloga za odpravo poseldic  poplave v Sloveniji v novembru 1990, ki jo je predložil Izvršni svet Skupščine Republike Slovenije sprejel naslednjo javno zahvalo: "Skupščina REpublike Slovenije ugotavlja, da so številni posamezniki, društva in organizacije ter podjetja in organi iz Slovenije, Jugoslavije, zamejstva in tujine, izkazali veliko solidarnost s prizadetimi prebivalci in kraji ter ponudili in prispevali znatno materialno, denarno in drugo pomoč. Skupščina Republike Slovenije zato vsem, ki so ob katastrofalnih poplavah v Sloveniji prispevali kakršnokoli pomoč za zavarovanje človeških življenj in premoženja v prizadetih krajih ter za odpravo posledic teh poplav, izreka javno zahvalo."</p>
                  <p>Kdo je za to javno zahvalo? (42 delegatov.) Ali je kdo proti? (Nihče.) Ali se je kdo vzdržal? (Nihče.)</p>
                  <p>Zahvala je soglasno sprejeta.</p>
                  <p>PREDSEDNIK Komisije za informiranje Franček Rudolf je prosil, da bi sprejeli naslednje: Komisija za informiranje je dne 16.7.1991 razpravljala o medijski predstavitvi Republike Slovenije v domačih, jugoslovanskih in tujih sredstvih javnega obveščanja. Pri tem se je posebej ustavila pri izjavi  podpredesenika Zveznega izvršnega sveta Aleksandra Mitrovića, ki je trdil, da v Sloveniji nastaja četrti rajh. Mediji v nekaterih drugih republikah v kampanji v zvezi z vojno neprestano ponavljajo trditev o nemškem vplivu na Slovence in spravljajo ta vpliv v zvezo z našo samostojnostjo. Komisija odločno odklanja ta podtikanja in predlaga zborom, da jih obsodijo, ker je že sedaj jasno, da lahko v delu Evrope zbudijo skrajno neprijetne pomisleke. Komisija za informiranje predlaga zborom Skupščine Republike Slvoenije, da sprejmejo naslednji sklep: "Zbori Skupščine Republike Slovenije obsojajo izjavo podpredsednika Zveznega izvršnega sveta Aleksandra Mitrovića, da v Sloveniji ustanavljamo četrti rajh. Povezovanje slovenske borbe za samostojnost z nemškim vplivom, ki je prisoten v tej izjavi in v poročanju nakaterih sredstev javnega obveščanja, je nedopustno."</p>
                  <p>Kdo je za takšno izjavo in sklep? (44 delegatov. (Ali je kdo proti? (Nihče.) Ali se je kdo vzdržal? (Nihče.)</p>
                  <p>Soglasno sprejeto.</p>
                  <p>Tu je še poslanska pobuda Slovenske kmečke zveze - ljudske stanke. Predlog dopolnitve zakona za oprostitev plačila spremembe namembnosti kmetijskih zemljišč. No, to je pa že večkrat izpostavljeno  in upam, da bomo na koncu prišli tudi do teh sprememb. Tudi ta pobuda je tu zajeta.</p>
                  <p>Odgospoda predsednika, dr. Ludvika Toplaka smo sprejeli še naslednje: Obveščam  vas, da je Družbenopolitični zbor na 22. seji dne 17.7.1991 sprejel na pobudo Janeza Kocijančiča stališče, ki se glasi: "Družbenopolitični  zbor predlaga Zboru občin in Zboru združenega dela, da sprejmeta navedeno pobudo."</p>
                  <p>Kdo je za to pobudo?  (44 za.) Je kdo proti? (Nihče.)</p>
                  <p>Vzdržani? (Nihče.) Formalno! (Iz klopi: Za naslednjo sejo smo predlagali, naj pridejo na sejo,  pa samo enih pet od nas še pride.) Se moramo dogovoriti katerih pet. (Jaz bom tisti, recimo.) Glede tega se moramo takoj pogovoriti o dveh stvareh. Prvič,naslednja seja ima nov sveženj zakonov s področja gospodarstva. To se pravi, če bomo  zdaj ugotavljali, da ti ljudje niso zainteresirani, da bi sodelovali pri oblikovanju teh zakonov,  semi zdi, da je treba potem vprašati njihove volilce, kako je s to zadevo. Na ta način se mi zdi normalno, da bodo 31.7.1991 prišli in da bomo skupaj v veliko večjem številu, zlasti pe, ker bomov majhni dvorani in bo bolj hladno in se bomo bolj prijetno počutili. Potem pa še naslednje. Mi smo se dogovarjali za izredno sejo. Za to izredno sejo moram zopet dvoje povedati. Prvič, od ministrov so zopet danes tu samo tisti,ki so bili včeraj. Drugič, predlagam, da bi imeli to izredno sejo v torek 30.7.1991 ob 14.uri, do takrat bomo pa skušali  skupaj z gospodarskim ministrom dobiti dvoje: Prvič, nas ne zanimajo več ne  vem kakšne ocene, ampak nas zanimajo predvsem ukrepi, in to kratkoročni in dolgoročni; ker so pa bolj potrebni kratkoročni, je treba jasno tu opredeliti, s čim bodo prišli. Ne tako, kot včeraj nisem se hotel oglasiti, ko je gospod Umek govoril. Saj on je samo našteval  restrikcije, kako bi zbirali denar, nikakor pa ne odlokov in zakonov, s katerimi bi pospeševali določene gospodarske dejavnosti. In za mene je seveda interesantno  pri tem, da dobimo motive za to, da bomo lahko delali, ne pa za to, da bomo obremenjevali še tisto, kar je. Na ta način bi se skušali dogovoriti. Če bo ustrezno gradivo, ga dobite prej. Če ne bo nič, vabilo boste dobili zanesljivo. Morajo priti s pisnimi predlogi, tako kot smo od njih zahtevali. Če pa pisnega ni, seje ne bo. Mi moramo dobiti tri dni prej konkretno gradivo. Absolutno se strinjam z vami. Mi moramo ta odnos, kljub temu, da , jaz sem že včeraj tudi povedal - mi predstavnikeiz Izvršnega sveta lahko cenimo, o nekaterim imamo verjetno tudi pomisleke glede na njihovo delo -  ampak zdaj je pa treba res pokazati, kaj zna kdo narediti.  In, če ne znajo, zato sem tudi že pri zdravstvenem zakonu povedal, dče se nič ne upošteva, pa nič ne naredijo, je pa res treba začeti drugače razmišljati in tudi govoriti v skupščino; ne samo po "kuloarjih". Zdaj je res taka situacija, da ni več lahko. Ali bi za takšen delovni dan bili? Ali lahko še to,da bota zadeva čista? Tudi tam, ker imamo zdaj odprt zakon o organiziranju in financiranju šolstva. O tem smo se tudi tako dogovorili, da so zdaj vsi trije zbori pristali na to, tudi Družbenopolitični zbor je spremenil, da niso obravnavali osnutka, ampak tudi predlog; ampak o predlogu bomo razpravljali 31.7.1991. Še prej se bo sestal Odbor za šolstvo in šport, obravnaval vse amandmaje, ki jih je kar velik paket,in na ta način dobil bolj čisto situacijo tudi za spremljanje. Upam, da bo do takrat vse v redu. Minister Vencelj se pa opravičuje zaradi nespretnosti, do katere je prišlo včeraj, ker nekaterih stvari niso opravili,ki bi jih moralipo zadolžitvi, ne samo Odbora za šolstvo,ampak tudi našega Zbora združenega dela. Toliko da veste, da tudi njemu ni bilo vseeno. Prosim.</p>
               </sp>
               <sp>
                  <speaker>Neidentificiran govornik (iz klopi):</speaker>
                  <p>Jaz sem ravno glede te seje želel dopolniti to, da naj na zasedanje samo pridejo uslužbenci s polno odgovornostjo. Mislim, da ste me razumeli, kaj sem hotel povedati.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p>Člani vlade. To se pravi, ne njihovi namestniki in svetovalci.Samo to si spet ne morete predstavljati, da bo zdaj vseh 20  in toliko ministrov tu sedelo zaradi tega; vsaj glavni odgovorni pa morajo biti.  Prosim, Franc Avberšek.</p>
               </sp>
               <sp>
                  <speaker>FRANC AVBERŠEK:</speaker>
                  <p> Na prejšnjo pobudo,ki smo jo izglasovali, torej na pobudo gospoda Kocijančiča, da se letališča odprejo, imam jaz naslednjo pobudo. Nukelarna elektrarna Krško je bila zaprta zaradi groženj o napadu, še posebej iz zraka. Sedaj je Nuklearna elektrarna pričela zopet obratovati. Menim, da dokler ne bodo odprta slovenska letališča, ni pogojev za varno obratovanje Nuklearne elektrarne Krško in dajem vladi pobudo, da do odprtja letališč Nuklearno elektrarno ponovno zapre.</p>
                  <p>Jaz vem, da gre za elektriko, sem tudi predstavnik proizvajalca, ampak vedite, da to nima nobene zveze s tem. Če so grozili iz zraka in se niso pripravljeni odpovedati temu, mislim, da groženj iz zraka ni konec. Če niso letališče odprli, mislim da elektrarna je bila zaprta točno zaradi teh groženj, ne pa zaradi kakršnihkoli tehničnih problemov, se Nuklearka toliko časa zapre. Hvala lepa.</p>
               </sp>
               <sp>
                  <speaker>PREDSEDNIK JOŽE ZUPANČIČ:</speaker>
                  <p> Jaz mislim, da tudi to od vas ni bilo preveč fer, ker nekateri menite, da on predlaga to iz konkurenčnih razlogov, da bo več premoga prodal; da je zato. To ne gre! Je čisto tehnično in ima prav. Zaradi tega, ker dokler je tu zračni prostor zaprt, je vedno možnost agresije; saj to je jasno mislim vsem.</p>
                  <p>Je še kakšna zelo pomembna pobuda?  Če ne, bi se vam zahvalil in zaključil to 25. oziroma prvo zasedanje.</p>
               </sp>
            
            </div>
         </div>
      </body>
   </text>
</TEI>
